<?xml version="1.0" encoding="utf-8"?>
<!--Visit the online documentation for Zefania XML Markup-->
<!--http://bgfdb.de/zefaniaxml/bml/-->
<!--Download another Zefania XML files from-->
<!--http://sourceforge.net/projects/zefania-sharp-->
<XMLBIBLE xmlns:xsi="http://www.w3.org/2001/XMLSchema-instance" xsi:noNamespaceSchemaLocation="zef2005.xsd" biblename="Lativian Version" status="v" version="2.0.1.18" type="x-bible" revision="0">
  <INFORMATION>
    <title>Lativian Version</title>
    <creator>
    </creator>
    <subject>holy bible</subject>
    <description>http://www.bibelesbiedriba.lv/</description>
    <publisher>FREE BIBLE SOFTWARE GROUP</publisher>
    <contributors>Unbound Bible</contributors>
    <date>2009-01-20</date>
    <type>bible text</type>
    <format>Zefania XML Bible Markup Language</format>
    <identifier>LATV</identifier>
    <source>ftp://unboundftp.biola.edu/pub/latvian_nt_utf8.zip</source>
    <language>LAV</language>
    <coverage>provide the bible to the world</coverage>
    <rights>
    </rights>
  </INFORMATION>
  <BIBLEBOOK bname="Matthäus" bnumber="40" bsname="Mt">
    <CHAPTER cnumber="1">
      <VERS vnumber="1">Jēzus Kristus, Dāvida dēla, Ābrahama dēla, cilts grāmata.</VERS>
      <VERS vnumber="2">Ābrahams dzemdināja Īzāku. Un Īzāks dzemdināja Jēkabu. Jēkabs dzemdināja Jūdu un viņa brāļus.</VERS>
      <VERS vnumber="3">Jūda dzemdināja Faresu un Zāru no Tamāras; Faress dzemdināja Esronu; Esrons dzemdināja Aramu;</VERS>
      <VERS vnumber="4">Arams dzemdināja Aminadabu; un Aminadabs dzemdināja Nāsonu; Nāsons dzemdināja Salmonu;</VERS>
      <VERS vnumber="5">Salmons dzemdināja Boozu no Rahabas; Boozs dzemdināja Obedu no Rutes; Obeds dzemdināja Jesi; Jese dzemdināja ķēniņu Dāvidu;</VERS>
      <VERS vnumber="6">Ķēniņš Dāvids dzemdināja Salomonu no tās, kas bija Ūrija;</VERS>
      <VERS vnumber="7">Salomons dzemdināja Roboamu; Roboams dzemdināja Abiju; Abijs dzemdināja Azu;</VERS>
      <VERS vnumber="8">Azs dzemdināja Jozafatu; Jozafats dzemdināja Joramu; Jorams dzemdināja Oziju;</VERS>
      <VERS vnumber="9">Ozijs dzemdināja Joatamu; Joatams dzemdināja Ahazu; Ahazs dzemdināja Ezehiju;</VERS>
      <VERS vnumber="10">Un Ezehijs dzemdināja Manasu; Manass dzemdināja Amonu; Amons dzemdināja Josiju;</VERS>
      <VERS vnumber="11">Josijs dzemdināja Jehoniju un viņa brāļus Babilonas verdzībā.</VERS>
      <VERS vnumber="12">Pēc Babilonas verdzības Jehonijs dzemdināja Salatiēlu; Salatiēls dzemdināja Zorobabelu;</VERS>
      <VERS vnumber="13">Zorobabels dzemdināja Abiudu; Abiuds dzemdināja Eliakimu; Eliakims dzemdināja Azoru;</VERS>
      <VERS vnumber="14">Azors dzemdināja Sadoku; Sadoks dzemdināja Ahimu; un Ahims dzemdināja Eliudu;</VERS>
      <VERS vnumber="15">Un Eliuds dzemdināja Eleazaru; un Eleazars dzemdināja Matanu; un Matans dzemdināja Jēkabu;</VERS>
      <VERS vnumber="16">Bet Jēkabs dzemdināja Jāzepu, Marijas vīru, no kuras dzimis Jēzus, kas top saukts Kristus.</VERS>
      <VERS vnumber="17">Visas paaudzes tātad no Ābrahama līdz Dāvidam ir četrpadsmit paaudzes; un no Dāvida līdz Babilonas verdzībai ir četrpadsmit paaudzes; un no Babilonas verdzības līdz Kristum četrpadsmit paaudzes.</VERS>
      <VERS vnumber="18">Bet ar Kristus dzimšanu bija tā: kad Viņa māte Marija tika saderināta ar Jāzepu, iekams viņi sagāja kopā, izrādījās, ka viņa savās miesās ieņēmusi no Svētā Gara.</VERS>
      <VERS vnumber="19">Bet Jāzeps, viņas vīrs, būdams taisnīgs un negribēdams viņai neslavu celt, gribēja viņu slepeni atstāt.</VERS>
      <VERS vnumber="20">Bet kamēr viņš par to domāja, lūk, Kunga eņģelis parādījās viņam sapnī, sacīdams: Jāzep, Dāvida dēls, nebīsties pieņemt savu sievu Mariju, jo kas viņā iedzimis, ir no Svētā Gara.</VERS>
      <VERS vnumber="21">Viņa dzemdēs Dēlu, un tu nosauksi Viņu vārdā Jēzus, jo Viņš atpestīs savu tautu no tās grēkiem.</VERS>
      <VERS vnumber="22">Bet tas viss ir noticis, lai piepildītos, ko Kungs runājis caur pravieti, kas saka:</VERS>
      <VERS vnumber="23">Lūk, jaunava ieņems savās miesās un dzemdēs Dēlu, un nosauks Viņu vārdā Emanuēls, kas ir tulkots: Dievs ar mums.</VERS>
      <VERS vnumber="24">Bet Jāzeps, uzmodies no miega, darīja tā, kā Kunga eņģelis bija viņam pavēlējis, un pieņēma savu sievu.</VERS>
      <VERS vnumber="25">Un viņš to neatzina, kamēr viņa dzemdēja savu pirmdzimto Dēlu, nosaucot Viņu vārdā Jēzus.</VERS>
    </CHAPTER>
    <CHAPTER cnumber="2">
      <VERS vnumber="1">Kad Jēzus ķēniņa Heroda laikā bija dzimis jūdu Betlēmē, gudrie no austrumiem aizgāja uz Jeruzalemi,</VERS>
      <VERS vnumber="2">Sacīdami: Kur ir piedzimušais jūdu Ķēniņš? Jo mēs redzējām Viņa zvaigzni austrumos un atnācām Viņu pielūgt.</VERS>
      <VERS vnumber="3">Ķēniņš Herods, izdzirdis to, izbijās, un visa Jeruzaleme līdz ar viņu.</VERS>
      <VERS vnumber="4">Un viņš, sapulcinājis visus augstos priesterus un tautas rakstu mācītājus, iztaujāja tos, kur Kristum bija jāpiedzimst.</VERS>
      <VERS vnumber="5">Un viņi tam sacīja: Jūdu Betlēmē, jo tā pravietis rakstījis:</VERS>
      <VERS vnumber="6">Un tu, Betlēme, jūdu zeme, necik neesi mazāka par Jūdas lielpilsētām, jo no tevis izies Vadonis, kas valdīs pār manu Izraēļa tautu.</VERS>
      <VERS vnumber="7">Tad Herods, slepeni pieaicinājis gudros, rūpīgi iztaujāja viņus par zvaigznes laiku, kas bija parādījusies tiem.</VERS>
      <VERS vnumber="8">Un, sūtīdams viņus uz Betlēmi, sacīja: Ejiet un rūpīgi iztaujājiet par Bērnu, un, kad jūs atradīsiet, ziņojiet man, lai arī es aizgājis pielūdzu Viņu!</VERS>
      <VERS vnumber="9">Šie, uzklausījuši ķēniņu, aizgāja. Un, lūk, zvaigzne, ko viņi redzēja austrumos, gāja tiem pa priekšu, līdz atnākusi apstājās augšā, kur atradās Bērns.</VERS>
      <VERS vnumber="10">Bet viņi, ieraudzījuši zvaigzni, priecājās lielā priekā.</VERS>
      <VERS vnumber="11">Un tie, iegājuši mājā, atrada Bērnu un Viņa māti Mariju; un Viņu, zemē nometušies, pielūdza; un tie, atvēruši savas mantas, upurēja Viņam zeltu, vīraku un mirres.</VERS>
      <VERS vnumber="12">Un viņi, sapnī saņēmuši atbildi neatgriezties pie Heroda, pa citu ceļu aizgāja savā zemē.</VERS>
      <VERS vnumber="13">Kad viņi bija aizgājuši, lūk, tā Kunga eņģelis parādījās Jāzepam sapnī, sacīdams: Celies un ņem Bērnu un Viņa Māti, un bēdz uz Ēģipti, un paliec tur, kamēr es tev sacīšu, jo notiks, ka Herods meklēs Bērnu nonāvēšanai!</VERS>
      <VERS vnumber="14">Viņš, uzcēlies naktī, paņēma Bērnu un Viņa māti un aizgāja uz Ēģipti.</VERS>
      <VERS vnumber="15">Un viņš bija tur līdz Heroda nāvei, lai izpildītos, ko Kungs ir sacījis caur pravieti, kas priekšsludināja: No Ēģiptes es aicināju savu Dēlu.</VERS>
      <VERS vnumber="16">Tad Herods, redzēdams, ka viņu gudrie izsmējuši, ļoti dusmojās, aizsūtīja un nogalināja visus bērnus, kuri bija Betlēmē un visā tās apkārtnē, sākot ar diviem gadiem un jaunākus, saskaņā ar laiku, kādu viņš iztaujāja gudrajiem.</VERS>
      <VERS vnumber="17">Tad izpildījās, ko bija teicis pravietis Jeremijs, kas sacīja:</VERS>
      <VERS vnumber="18">Raudu un vaimanu balss bija dzirdama Ramā; Rahele apraud savus bērnus un nav iepriecināma, jo viņu vairs nav.</VERS>
      <VERS vnumber="19">Bet pēc Heroda nāves, lūk, Kunga eņģelis Ēģiptē parādījās Jāzepam sapnī un sacīja:</VERS>
      <VERS vnumber="20">Celies un ņem Bērnu un Viņa māti, un ej uz Izraēļa zemi, jo miruši ir tie, kas tiecās pēc Bērna dvēseles.</VERS>
      <VERS vnumber="21">Un viņš piecēlās, ņēma Bērnu un Viņa māti un iegāja Izraēļa zemē.</VERS>
      <VERS vnumber="22">Bet izdzirdis, ka Arhelaus valda Jūdejā, sava tēva Heroda vietā, viņš baidījās tur iet un, sapnī pamācīts, aizgāja Galilejas daļā.</VERS>
      <VERS vnumber="23">Un nogājis Viņš dzīvoja pilsētā, kura saucās Nācarete, lai izpildītos, ko pravietis bija sacījis: Viņš tiks saukts Nācarietis.</VERS>
    </CHAPTER>
    <CHAPTER cnumber="3">
      <VERS vnumber="1">Tanīs dienās nāca Jānis Kristītājs, mācīdams Jūdejas tuksnesī</VERS>
      <VERS vnumber="2">Un sacīdams: Gandariet par grēkiem, jo debesvalstība tuvu!</VERS>
      <VERS vnumber="3">Šis ir tas, par ko min pravietis Isajs, sacīdams: Saucēja balss tuksnesī: sagatavojiet Kunga ceļu, dariet taisnas Viņa tekas!</VERS>
      <VERS vnumber="4">Bet pašam Jānim bija uzvalks no kamieļu spalvām un ādas josta ap viņa gurniem; viņa ēdiens sastāvēja no siseņiem un meža medus.</VERS>
      <VERS vnumber="5">Tad izgāja pie viņa Jeruzaleme, visa Jūdeja un viss apgabals ap Jordānu;</VERS>
      <VERS vnumber="6">Un viņi, atzinuši savus grēkus, pieņēma no viņa kristību Jordānā.</VERS>
      <VERS vnumber="7">Bet viņš, redzēdams daudz farizeju un saduceju nākot pie kristības, sacīja tiem: čūsku izdzimums, kas norādīja jums bēgt no nākamām dusmām?</VERS>
      <VERS vnumber="8">Tad dariet gandarījuma cienīgus augļus!</VERS>
      <VERS vnumber="9">Un nesakiet: Ābrahams ir mūsu tēvs, jo es jums saku, ka Dieva varā ir no šiem akmeņiem radīt Ābrahama dēlus;</VERS>
      <VERS vnumber="10">Jo cirvis jau pielikts pie koku saknēm. Tātad katrs koks, kas nenes labus augļus, tiks nocirsts un ugunī iemests.</VERS>
      <VERS vnumber="11">Jo es kristīju jūs ar ūdeni grēku nožēlošanai, bet kas pēc manis nāks, ir varenāks par mani. Es neesmu cienīgs Viņam kurpes nest; Viņš jūs kristīs Svētajā Garā un ar uguni.</VERS>
      <VERS vnumber="12">Vēteklis ir Viņa rokā: un Viņš iztīrīs savu klonu, un Viņš sakrās kviešus savā šķūnī, bet pelavas sadedzinās neizdzēšamā ugunī.</VERS>
      <VERS vnumber="13">Tad atnāca Jēzus no Galilejas uz Jordānu pie Jāņa, lai tas Viņu kristītu.</VERS>
      <VERS vnumber="14">Bet Jānis atturēja Viņu, sacīdams: Man jāsaņem kristību no Tevis, bet Tu nāc pie manis?</VERS>
      <VERS vnumber="15">Bet Jēzus atbildēdams sacīja viņam: Lai tas tā notiek! Tā taču mums pienākas izpildīt visu taisnību! Tad viņš to pieļāva.</VERS>
      <VERS vnumber="16">Pēc kristības Jēzus tūliņ izkāpa no ūdens, un, lūk, debess atvērās, un Viņš redzēja Dieva Garu baloža veidā nolaižamies uz sevi.</VERS>
      <VERS vnumber="17">Un, lūk, balss no debesīm sacīja: Šis ir mans mīļais Dēls, kurš man labpatīk.</VERS>
    </CHAPTER>
    <CHAPTER cnumber="4">
      <VERS vnumber="1">Tad Gars aizveda Jēzu tuksnesī, lai Viņš tiktu velna kārdināts.</VERS>
      <VERS vnumber="2">Un Viņš pēc tam, kad četrdesmit dienas un četrdesmit naktis bija gavējis, izsalka.</VERS>
      <VERS vnumber="3">Un kārdinātājs piestājās un sacīja Viņam: Ja Tu esi Dieva Dēls, saki, lai šie akmeņi kļūst maize!</VERS>
      <VERS vnumber="4">Viņš atbildēja un sacīja: Ir rakstīts: cilvēks nedzīvo no maizes vien, bet no ikviena vārda, kas iziet no Dieva mutes.</VERS>
      <VERS vnumber="5">Tad velns ņēma Viņu sev līdz svētajā pilsētā un novietoja Viņu svētnīcas jumta galā,</VERS>
      <VERS vnumber="6">Un sacīja Viņam: Ja Tu esi Dieva Dēls, tad meties zemē! Jo ir rakstīts: Viņš saviem eņģeļiem pavēlējis par Tevi un viņi Tevi nesīs uz rokām, lai Tu kādreiz pie akmens nepiedauzītu savu kāju.</VERS>
      <VERS vnumber="7">Jēzus viņam sacīja: Atkal ir rakstīts: nekārdini Dievu, savu Kungu!</VERS>
      <VERS vnumber="8">Atkal velns ņēma Viņu līdz ļoti augstā kalnā un rādīja Viņam visas pasaules valstis un to godību,</VERS>
      <VERS vnumber="9">Un sacīja Viņam: To visu es Tev došu, ja Tu, zemē mezdamies, mani pielūgsi.</VERS>
      <VERS vnumber="10">Tad Jēzus saka viņam: Atkāpies, sātan! Jo ir rakstīts: pielūdz Dievu, savu Kungu, un Viņam vienam kalpo!</VERS>
      <VERS vnumber="11">Tad velns Viņu atstāja; un, lūk, eņģeļi piesteidzās un kalpoja Viņam.</VERS>
      <VERS vnumber="12">Bet kad Jēzus dzirdēja, ka Jānis ir nodots, Viņš atgriezās Galilejā.</VERS>
      <VERS vnumber="13">Un Viņš, atstājis Nācaretes pilsētu, aizgāja dzīvot Kafarnaumā pie jūras, Zabulona un Neftalima robežās,</VERS>
      <VERS vnumber="14">Lai izpildītos tas, ko pravietis Isaja sacījis:</VERS>
      <VERS vnumber="15">Zabulona zeme un Neftalima zeme, piejūras ceļš Aizjordānijā, pagānu Galileja,</VERS>
      <VERS vnumber="16">Tauta, kas sēdēja tumsā, redz lielu gaišumu; un tiem, kas sēdēja nāves ēnas valstī, ir uzaususi gaisma.</VERS>
      <VERS vnumber="17">No tā laika Jēzus iesāka sludināt un sacīt: Gandariet par grēkiem, jo debesvalstība atnākusi!</VERS>
      <VERS vnumber="18">Bet Jēzus, staigādams gar Galilejas jūru, redzēja divus brāļus: Sīmani, kas tiek saukts Pēteris, un Andreju, tā brāli, izmetam tīklus jūrā, jo viņi bija zvejnieki.</VERS>
      <VERS vnumber="19">Un Viņš tiem sacīja: Sekojiet man, un es jūs padarīšu par cilvēku zvejniekiem.</VERS>
      <VERS vnumber="20">Un viņi tūdaļ atstāja tīklus un gāja Viņam līdz.</VERS>
      <VERS vnumber="21">Un no turienes iedams tālāk, Viņš redzēja citus divus brāļus: Jēkabu, Zebedeja dēlu, un Jāni, tā brāli, lāpot tīklus laivā kopā ar savu tēvu Zebedeju: un Viņš tos aicināja.</VERS>
      <VERS vnumber="22">Un viņi, atstājuši tūdaļ tīklus un tēvu, sekoja Viņam.</VERS>
      <VERS vnumber="23">Un Jēzus gāja pa visu Galileju, mācīdams viņu sinagogās un sludinādams valstības evaņģēliju, un dziedinādams tautu no visām slimībām un visām sērgām.</VERS>
      <VERS vnumber="24">Un Viņa slava izpaudās visā Sīrijā; un tie nesa pie Viņa visus neveselos, dažādu slimību un ciešanu pārņemtos un ļaunā gara apsēstos, un triekas skartos, un mēnessērdzīgos; un Viņš tos izdziedināja.</VERS>
      <VERS vnumber="25">Un lieli ļaužu pulki no Galilejas un Dekapoles, un Jeruzalemes, no Jūdejas un Aizjordānijas gāja Viņam līdz.</VERS>
    </CHAPTER>
    <CHAPTER cnumber="5">
      <VERS vnumber="1">Kad Jēzus redzēja ļaužu pulkus, Viņš uzkāpa kalnā; un, kad Viņš bija atsēdies, mācekļi piegāja pie Viņa.</VERS>
      <VERS vnumber="2">Un Viņš, atdarījis savu muti, mācīja tos, sacīdams:</VERS>
      <VERS vnumber="3">Svētīgi ir garā nabadzīgie, jo viņu ir debesvalstība.</VERS>
      <VERS vnumber="4">Svētīgi ir lēnprātīgie, jo viņi iemantos zemi.</VERS>
      <VERS vnumber="5">Svētīgi ir tie, kas raud, jo viņi tiks iepriecināti.</VERS>
      <VERS vnumber="6">Svētīgi ir tie, kas alkst un slāpst taisnības, jo viņi tiks piepildīti.</VERS>
      <VERS vnumber="7">Svētīgi ir žēlsirdīgie, jo viņi tiks apžēloti.</VERS>
      <VERS vnumber="8">Svētīgi ir sirdsšķīstie, jo viņi skatīs Dievu.</VERS>
      <VERS vnumber="9">Svētīgi ir miermīlīgie, jo viņi sauksies Dieva bērni.</VERS>
      <VERS vnumber="10">Svētīgi ir tie, kas cieš vajāšanu taisnības dēļ, jo viņu ir debesvalstība.</VERS>
      <VERS vnumber="11">Svētīgi esat jūs, ja jūs manis dēļ lamās un vajās, un visu ļaunu netaisni par jums runās.</VERS>
      <VERS vnumber="12">Priecājieties un līksmojieties, jo jūsu alga ir liela debesīs! Tā viņi ir vajājuši praviešus, kas dzīvoja pirms jums.</VERS>
      <VERS vnumber="13">Jūs esat zemes sāls. Bet ja sāls zaudē savas spējas, ar ko tad sālīs? Tā neder vairs nekam, tikai izmešanai ārā, lai cilvēki to samītu.</VERS>
      <VERS vnumber="14">Jūs esat pasaules gaisma. Pilsēta, kas celta kalnā, nav paslēpjama.</VERS>
      <VERS vnumber="15">Tāpat, iededzinājis sveci, neviens neliek to zem pūra, bet svečturī, lai tā dotu gaismu visiem, kas atrodas mājā.</VERS>
      <VERS vnumber="16">Tā lai jūsu gaisma spīd cilvēkiem: lai viņi redz jūsu labos darbus un godā jūsu Tēvu, kas ir debesīs.</VERS>
      <VERS vnumber="17">Nedomājiet, ka es atnācu atcelt baušļus un praviešus: es neatnācu atcelt, bet izpildīt.</VERS>
      <VERS vnumber="18">Patiesi es jums saku: kamēr debess un zeme pāries, no baušļiem nepāries neviens jota un neviena zīmīte, kamēr viss izpildīsies.</VERS>
      <VERS vnumber="19">Kas vienu no šiem vismazākajiem baušļiem atmet un tā mācīs cilvēkus, tas debesvalstībā sauksies par mazāko; bet kas pildīs un mācīs, tas tiks saukts liels debesvalstībā.</VERS>
      <VERS vnumber="20">Es jums saku: ja jūsu taisnība nebūs lielāka kā rakstu mācītāju un farizeju, jūs debesvalstībā neieiesiet.</VERS>
      <VERS vnumber="21">Jūs dzirdējāt, ka senčiem ir sacīts: Tev nebūs nokaut, bet kas nokauj, tiks nodots tiesai.</VERS>
      <VERS vnumber="22">Bet es jums saku, ka ikviens, kas dusmojas uz savu brāli, tiks nodots tiesai. Bet kas sacīs savam brālim: nelga, tiks nodots augstākai tiesai. Bet kas viņam sacīs: neprātis, tiks sodīts elles ugunī.</VERS>
      <VERS vnumber="23">Bet ja tu nes savu dāvanu pie altāra un tur atminēsi, ka tavam brālim ir kas pret tevi,</VERS>
      <VERS vnumber="24">Atstāj tur savu dāvanu altāra priekšā, ej, samierinies iepriekš ar savu brāli, un tad nāc un upurē savu dāvanu.</VERS>
      <VERS vnumber="25">Esi piekāpīgs savam pretiniekam bez kavēšanās, kamēr tu vēl esi ceļā ar viņu, lai pretinieks nenodod tevi tiesnesim, un tiesnesis nenodod tevi tiesas izpildītājam un tevi neiemet cietumā.</VERS>
      <VERS vnumber="26">Patiesi es tev saku, ka no turienes tu neizkļūsi, kamēr nebūsi samaksājis pēdējo artavu.</VERS>
      <VERS vnumber="27">Jūs esat dzirdējuši, ka senčiem ir sacīts: tev nebūs laulību pārkāpt.</VERS>
      <VERS vnumber="28">Bet es jums saku, ka ikviens, kas uzskata sievieti, iekārodams viņu, jau savā sirdī pārkāpis laulību ar to.</VERS>
      <VERS vnumber="29">Ja tava labā acs apgrēcina tevi, izrauj to un aizmet no sevis projām, jo labāk tev zaudēt vienu no saviem locekļiem, nekā visa tava miesa tiek iemesta ellē.</VERS>
      <VERS vnumber="30">Un ja tava labā roka tevi apgrēcina, cērt to nost un met no sevis projām, jo labāk tev zaudēt vienu no saviem locekļiem, nekā visa tava miesa tiek iemesta peklē.</VERS>
      <VERS vnumber="31">Bet ir arī sacīts: kas savu sievu grib atstāt, lai dod viņai šķiršanās rakstu.</VERS>
      <VERS vnumber="32">Bet es jums saku, ka ikviens, kas atstāj savu sievu, izņemot laulības pārkāpšanas gadījumu, padara viņu par laulības pārkāpēju; un kas atstātu precē, pārkāpj laulību.</VERS>
      <VERS vnumber="33">Vēl jūs esat dzirdējuši, ka senčiem sacīts: tev nebūs nepatiesi zvērēt, bet izpildīt to, ko Kungam esi zvērējis.</VERS>
      <VERS vnumber="34">Bet es jums saku: nezvēriet nemaz: ne pie debesīm, jo tās ir Dieva tronis,</VERS>
      <VERS vnumber="35">Ne pie zemes, jo tā ir Viņa kāju balsts, ne pie Jeruzalemes, jo tā ir lielā ķēniņa pilsēta!</VERS>
      <VERS vnumber="36">Arī pie savas galvas nezvēri, jo tu nevari nevienu matu padarīt baltu vai melnu!</VERS>
      <VERS vnumber="37">Bet jūsu runai jābūt: jā, jā! nē, nē! Kas vairāk par to, ir no ļauna.</VERS>
      <VERS vnumber="38">Jūs esat dzirdējuši, ka sacīts: aci pret aci, zobu pret zobu.</VERS>
      <VERS vnumber="39">Bet es jums saku: nepretojieties ļaunumam, bet ja kāds tev sit labajā vaigā, pagriez viņam arī kreiso!</VERS>
      <VERS vnumber="40">Un tam, kas grib ar tevi iet tiesā un paņemt tavus svārkus, atstāj viņam arī mēteli!</VERS>
      <VERS vnumber="41">Bet kas spiedīs tevi tūkstoš soļus līdz iet, ej ar viņu vēl citus divus!</VERS>
      <VERS vnumber="42">Dod tam, kas no tevis lūdz, un nenovērsies no tā, kas grib aizņemties!</VERS>
      <VERS vnumber="43">Jūs esat dzirdējuši, ka ir sacīts: mīli savu tuvāko un nīsti savu ienaidnieku!</VERS>
      <VERS vnumber="44">Bet es jums saku: mīliet savus ienaidniekus, dariet labu tiem, kas jūs ienīst, un lūdziet Dievu par tiem, kas jūs vajā un godu laupa,</VERS>
      <VERS vnumber="45">Lai jūs būtu tā Tēva bērni, kas debesīs, kas liek savai saulei uzlēkt pār labajiem un ļaunajiem un lietum līt pār taisnīgajiem un netaisnīgajiem!</VERS>
      <VERS vnumber="46">Ja jūs mīlēsiet tos, kas jūs mīl, kādu algu jūs par to saņemsiet? Vai arī muitnieki tā nedara?</VERS>
      <VERS vnumber="47">Un ja jūs sveicināsiet tikai savus brāļus, ko jūs darāt sevišķu? Vai arī pagāni tā nedara?</VERS>
      <VERS vnumber="48">Tāpēc esiet pilnīgi, kā arī jūsu Debestēvs ir pilnīgs!</VERS>
    </CHAPTER>
    <CHAPTER cnumber="6">
      <VERS vnumber="1">Uzmaniet, lai jūs savu taisnību nedarītu cilvēku priekšā, lai viņi jūs redzētu, jo tad jūs nesaņemsiet algu no jūsu Tēva, kas ir debesīs.</VERS>
      <VERS vnumber="2">Tātad, ja dosi nabagiem dāvanas, nebazūnē savā priekšā, kā to dara liekuļi sinagogās un ielās, lai cilvēki viņus cildinātu! Patiesi es jums saku: viņi savu algu saņēmuši.</VERS>
      <VERS vnumber="3">Bet kad tu dosi nabagiem dāvanas, tad lai nezina tava kreisā roka, ko dara labā.</VERS>
      <VERS vnumber="4">Lai paliek tava dāvana noslēpumā; un tavs Tēvs, kas redz noslēpumus, atalgos tevi.</VERS>
      <VERS vnumber="5">Un kad lūdziet Dievu, neesiet kā liekuļi, kuriem patīk sinagogās un ielu stūros stāvot, Dievu lūgt, lai cilvēki redzētu! Patiesi, viņi savu algu saņēmuši.</VERS>
      <VERS vnumber="6">Bet tu, kad lūgsi Dievu, ieej savā kambarī un, durvis aizslēdzis, pielūdz savu Tēvu slepenībā, un tavs Tēvs, kas redz slepenībā, atalgos tevi.</VERS>
      <VERS vnumber="7">Lūdzot Dievu, nerunājiet daudz kā pagāni, kas domā, ka daudzo vārdu dēļ tiks uzklausīti!</VERS>
      <VERS vnumber="8">Nekļūstiet viņiem līdzīgi, jo jūsu Tēvs, pirms jūs lūdziet Viņu, zina, kas jums vajadzīgs!</VERS>
      <VERS vnumber="9">Lūdziet Dievu tā: Tēvs mūsu, kas esi debesīs, svētīts lai top Tavs vārds!</VERS>
      <VERS vnumber="10">Lai atnāk Tava valstība! Tavs prāts lai notiek kā debesīs, tā arī virs zemes!</VERS>
      <VERS vnumber="11">Mūsu dienišķo maizi dod mums šodien!</VERS>
      <VERS vnumber="12">Un piedod mums mūsu parādus, kā arī mēs piedodam saviem parādniekiem!</VERS>
      <VERS vnumber="13">Un neieved mūs kārdināšanā, bet atpestī mūs no ļauna! Amen.</VERS>
      <VERS vnumber="14">Ja jūs piedosiet cilvēkiem viņu vainas, arī Debestēvs piedos jums jūsu grēkus.</VERS>
      <VERS vnumber="15">Bet ja jūs nepiedosiet cilvēkiem, jūsu Tēvs nepiedos jums jūsu grēkus.</VERS>
      <VERS vnumber="16">Bet kad jūs gavējat, neesiet noskumuši kā liekuļi! Viņi pārvērš savu seju, lai cilvēki redzētu, ka viņi gavē. Patiesi es jums saku: viņi savu algu saņēmuši.</VERS>
      <VERS vnumber="17">Bet tu, kad gavē, svaidi savu galvu un nomazgā savu seju,</VERS>
      <VERS vnumber="18">Lai nerādītos kā gavētājs cilvēku, bet gan tava Tēva priekšā, kas ir noslēpumā! Un tavs Tēvs, kas redz slepenībā, atalgos tevi.</VERS>
      <VERS vnumber="19">Nekrājiet sev mantu virs zemes, kur rūsa un kodes bojā un kur zagļi izrok un zog!</VERS>
      <VERS vnumber="20">Bet krājiet mantu debesīs, kur nedz rūsa, nedz kodes bojā un kur zagļi neizrok un nezog!</VERS>
      <VERS vnumber="21">Jo kur tava manta, tur ir arī tava sirds.</VERS>
      <VERS vnumber="22">Tavas miesas gaisma ir tava acs. Ja tava acs būs vesela, tad visa tava miesa būs gaiša.</VERS>
      <VERS vnumber="23">Bet ja tava acs būs ļauna, tad visa tava miesa būs tumša. Ja nu gaisma, kas tevī, ir tumsa, cik lielai tad jābūt pašai tumsai?</VERS>
      <VERS vnumber="24">Neviens nevar diviem kungiem kalpot: vai nu vienu ienīdīs un otru mīlēs, vai pie viena turēsies un otru atmetīs. Jūs nevarat kalpot Dievam un mamonai.</VERS>
      <VERS vnumber="25">Tāpēc es jums saku: nebīstieties par savu dzīvību, ko jūs ēdīsiet, nedz arī par savu miesu, ar ko ģērbsieties! Vai dzīvība nav vairāk kā barība un miesa vairāk kā apģērbs?</VERS>
      <VERS vnumber="26">Skatieties debess putnos: ne tie sēj, ne tie pļauj, ne šķūņos krauj, un jūsu Debestēvs tos uztur. Vai jūs neesat daudz vairāk nekā viņi?</VERS>
      <VERS vnumber="27">Bet kas no jums var pie sava auguma pielikt vienu olekti?</VERS>
      <VERS vnumber="28">Un ko jūs raizējaties apģērba dēļ? Skatieties lauka lilijās, kā tās aug: ne tās strādā, ne tās vērpj.</VERS>
      <VERS vnumber="29">Bet es jums saku, ka pat Salomons visā savā godībā nebija tā tērpts, kā viena no tām.</VERS>
      <VERS vnumber="30">Ja nu lauka zāli, kas šodien ir, bet rīt to krāsnī met, Dievs tā ģērbj, cik daudz vairāk jūs, jūs mazticīgie?</VERS>
      <VERS vnumber="31">Tāpēc neraizējieties jautādami: ko mēs ēdīsim, ko dzersim vai ar ko ģērbsimies?</VERS>
      <VERS vnumber="32">Jo to visu meklē pagāni. Jo jūsu Tēvs zina, ka tā visa jums vajag.</VERS>
      <VERS vnumber="33">Meklējiet tāpēc vispirms Dieva valstību un Viņa taisnību, un viss tas tiks jums dots klāt.</VERS>
      <VERS vnumber="34">Tāpēc neraizējieties par rītdienu! Rītdiena rūpēsies pati par sevi. Katrai dienai pietiek savu rūpju.</VERS>
    </CHAPTER>
    <CHAPTER cnumber="7">
      <VERS vnumber="1">Netiesājiet, lai jūs netiktu tiesāti!</VERS>
      <VERS vnumber="2">Kādu tiesu jūs spriedīsiet, tāda jums tiks spriesta, un ar kādu mēru jūs mērīsiet, ar tādu jums tiks atmērīts.</VERS>
      <VERS vnumber="3">Bet ko tu raugi skabargu sava brāļa acī, bet baļķi savā acī neredzi?</VERS>
      <VERS vnumber="4">Vai arī kā tu vari sacīt savam brālim: atļauj man izvilkt skabargu no tavas acs! Un, lūk, baļķis ir tavā acī?</VERS>
      <VERS vnumber="5">Liekuli, izmet vispirms baļķi no savas acs un tad lūko izvilkt skabargu no sava brāļa acs!</VERS>
      <VERS vnumber="6">Nedodiet svētumu suņiem un nemetiet pērles cūkām, ka viņas kādreiz tās nesamītu kājām un atgriezušās jūs nesaplosītu!</VERS>
      <VERS vnumber="7">Lūdziet, un jums tiks dots, meklējiet, un jūs atradīsiet, klauvējiet, un jums tiks atvērts!</VERS>
      <VERS vnumber="8">Jo katrs, kas lūdz, saņem, kas meklē - atrod, un kas klauvē, tam tiek atvērts.</VERS>
      <VERS vnumber="9">Vai starp jums ir cilvēks, kas pasniegtu savam dēlam akmeni, ja tas lūgtu maizi?</VERS>
      <VERS vnumber="10">Vai arī kas dotu čūsku, ja viņš lūgtu zivi?</VERS>
      <VERS vnumber="11">Ja tad jūs, kas esat ļauni, protat saviem bērniem dot labas dāvanas, cik daudz vairāk jūsu Tēvs, kas debesīs, dos labu tiem, kas Viņu lūdz!</VERS>
      <VERS vnumber="12">Tātad visu, ko jūs vēlaties, lai cilvēki jums darītu, dariet jūs viņiem, jo tā ir bauslība un pravieši!</VERS>
      <VERS vnumber="13">Ieejiet caur šaurajiem vārtiem, jo plaši ir vārti un plats ir ceļš, kas ved pazušanā; un ir daudzi, kas pa to iet.</VERS>
      <VERS vnumber="14">Cik šauri ir vārti un šaurs ir ceļš, kas ved dzīvībā! Un tikai nedaudzi to atrod.</VERS>
      <VERS vnumber="15">Sargieties no viltīgajiem praviešiem, kas nāk pie jums avju drēbēs, bet iekšienē ir plēsīgi vilki!</VERS>
      <VERS vnumber="16">No viņu augļiem jūs tos pazīsiet. Vai no ērkšķiem novāc vīnogas, vai vīģes no dadžiem?</VERS>
      <VERS vnumber="17">Tā katrs labs koks dod labus augļus, bet nelabs koks dod nelabus augļus.</VERS>
      <VERS vnumber="18">Labs koks nevar dot nelabus augļus, un nelabs koks nevar dot labus augļus.</VERS>
      <VERS vnumber="19">Katrs koks, kas nedod labus augļus, tiek nocirsts un ugunī iemests.</VERS>
      <VERS vnumber="20">Tātad pēc to augļiem jūs pazīsiet tos.</VERS>
      <VERS vnumber="21">Ne katrs, kas man saka: Kungs! Kungs! ieies debesvalstībā, bet kas izpilda mana Tēva gribu, kas debesīs, tas ieies debesvalstībā.</VERS>
      <VERS vnumber="22">Daudzi man sacīs tanī dienā: Kungs, Kungs, vai ne Tavā vārdā mēs pravietojām un Tavā vārdā neizdzinām ļaunos garus, un Tavā vārdā nedarījām daudz brīnumu?</VERS>
      <VERS vnumber="23">Un tad es viņiem pasludināšu: Es nekad jūs neesmu pazinis; atkāpieties no manis, jūs ļaundari!</VERS>
      <VERS vnumber="24">Tātad katrs, kas šos manus vārdus dzird un tos izpilda, būs līdzīgs prātīgajam vīram, kas savu namu cēlis uz klints.</VERS>
      <VERS vnumber="25">Un lija lietus, un nāca plūdi, un pūta vēji, un gāzās pār šo māju, bet tā nesagruva, jo tā bija celta uz klints.</VERS>
      <VERS vnumber="26">Un katrs, kas šos vārdus dzird, bet tos neizpilda, būs līdzīgs neprātīgajam vīram, kas savu māju cēla uz smiltīm.</VERS>
      <VERS vnumber="27">Un lija lietus, un nāca plūdi, un pūta vēji, un gāzās pār šo māju, un tā sagruva; un tās posts bija liels.</VERS>
      <VERS vnumber="28">Un notika, kad Jēzus pabeidza šos vārdus, ka ļaudis brīnījās par Viņa mācību.</VERS>
      <VERS vnumber="29">Jo Viņš tos mācīja kā tāds, kam ir vara, un ne tā kā rakstu mācītāji un farizeji.</VERS>
    </CHAPTER>
    <CHAPTER cnumber="8">
      <VERS vnumber="1">Kad Viņš nokāpa no kalna, Viņam sekoja daudz ļaužu.</VERS>
      <VERS vnumber="2">Un, lūk, spitālīgais atnācis pielūdza Viņu, sacīdams: Kungs, ja Tu gribi, Tu vari mani šķīstīt.</VERS>
      <VERS vnumber="3">Jēzus, izstiepis savu roku, pieskārās viņam un sacīja: Es gribu, topi tīrs! Un viņš kļuva tīrs no savas spitālības.</VERS>
      <VERS vnumber="4">Un Jēzus sacīja viņam: Pielūko, ka tu par to nesaki nevienam, bet ej, parādies priesterim un upurē dāvanu, kādu Mozus pavēlējis viņiem par liecību!</VERS>
      <VERS vnumber="5">Bet kad Viņš bija iegājis Kafarnaumā, kāds virsnieks piegāja pie Viņa un lūdza Viņu,</VERS>
      <VERS vnumber="6">Sacīdams: Kungs, mans kalps, triekas skarts, guļ mājās un ļoti cieš.</VERS>
      <VERS vnumber="7">Un Jēzus sacīja tam: Es iešu un izdziedināšu viņu.</VERS>
      <VERS vnumber="8">Virsnieks atbildēdams sacīja: Kungs, es neesmu cienīgs, ka Tu nāc zem mana jumta, bet saki tikai vārdu, un mans kalps kļūs vesels.</VERS>
      <VERS vnumber="9">Jo arī es esmu cilvēks, pakļauts priekšniecībai. Es saku vienam no maniem padotajiem kareivjiem: ej, un viņš iet; un citam: nāc, un viņš nāk; un manam kalpam: dari to, un viņš dara.</VERS>
      <VERS vnumber="10">To dzirdēdams, Jēzus brīnījās un sacīja tiem, kas Viņam sekoja: Patiesi es jums saku: tādu ticību Izraēlī es neesmu atradis!</VERS>
      <VERS vnumber="11">Bet es jums saku, ka daudzi nāks no austrumiem un rietumiem un novietosies ar Ābrahamu un Īzāku, un Jēkabu debesu valstībā.</VERS>
      <VERS vnumber="12">Bet valstības bērni tiks izmesti ārējā tumsā; tur būs raudāšana un zobu griešana.</VERS>
      <VERS vnumber="13">Un Jēzus sacīja virsniekam: Ej, lai notiek tev, kā tu esi ticējis! Un tanī pat stundā kalps kļuva vesels.</VERS>
      <VERS vnumber="14">Un kad Jēzus atnāca Pētera mājā, Viņš redzēja tā sievasmāti guļam drudzī.</VERS>
      <VERS vnumber="15">Un Viņš pieskārās tās rokai, un drudzis atstāja to; un tā uzcēlās un kalpoja viņiem.</VERS>
      <VERS vnumber="16">Vakaram iestājoties, atnesa pie Viņa daudzus ļaunā gara apsēstos, un ar vārdu Viņš izdzina garus un dziedināja visus, kas bija slimi,</VERS>
      <VERS vnumber="17">Lai izpildītos pravieša Isaja vārdi, kas saka: Viņš uzņēma mūsu vājības un nesa mūsu slimības.</VERS>
      <VERS vnumber="18">Bet Jēzus, redzēdams ap sevi daudz ļaužu, pavēlēja pārcelties otrā krastā.</VERS>
      <VERS vnumber="19">Un kāds rakstu mācītājs pienācis sacīja Viņam: Mācītāj, es sekošu Tev, kurp vien tu iesi.</VERS>
      <VERS vnumber="20">Un Jēzus sacīja viņam: Lapsām ir alas, debesu putniem - ligzdas, bet Cilvēka Dēlam nav kur nolikt galvu.</VERS>
      <VERS vnumber="21">Viens cits no Viņa mācekļiem sacīja Viņam: Kungs, atļauj man vispirms aiziet un apglabāt savu tēvu!</VERS>
      <VERS vnumber="22">Bet Jēzus atbildēja viņam: Seko man un atstāj mirušajiem apglabāt savus mirušos!</VERS>
      <VERS vnumber="23">Tad Viņš iekāpa laivā, un mācekļi sekoja Viņam.</VERS>
      <VERS vnumber="24">Un, lūk, jūrā sacēlās liela vētra, tā ka viļņi parplūdināja laivu, bet Viņš gulēja.</VERS>
      <VERS vnumber="25">Un Viņa mācekļi gāja un modināja Viņu, sacīdami: Kungs, glāb mūs, mēs ejam bojā!</VERS>
      <VERS vnumber="26">Un Jēzus saka viņiem: Kāpēc bīstaties, jūs mazticīgie? Tad uzcēlies Viņš pavēlēja vētrai un jūrai, un iestājās pilnīgs klusums.</VERS>
      <VERS vnumber="27">Tad ļaudis brīnījās, sacīdami: Kas Viņš ir, jo Viņam vētra un jūra paklausa?</VERS>
      <VERS vnumber="28">Un kad Viņš ieradās otrā krastā, geraziešu zemē, atsteidzās pie Viņa divi ļaunā gara apsēstie, kas iznāca no kapsētas. Tie bija ļoti mežonīgi, tā ka neviens nevarēja iet pa šo ceļu.</VERS>
      <VERS vnumber="29">Un, lūk, viņi kliedza, sacīdami: Kas mums ar Tevi, Jēzu, Dieva Dēls? Vai Tu atnāci šeit, lai mūs pirms laika mocītu?</VERS>
      <VERS vnumber="30">Bet netālu no viņiem ganījās liels cūku bars.</VERS>
      <VERS vnumber="31">Un ļaunie gari lūdza Viņu, sacīdami: Ja Tu mūs izdzen no šejienes, sūti mūs cūku barā!</VERS>
      <VERS vnumber="32">Un Viņš sacīja: Ejiet! Un tie izgājuši iegāja cūkās; un, lūk, viss ganāmpulks strauji metās no nogāzes jūrā un ūdenī dabūja galu.</VERS>
      <VERS vnumber="33">Gani bēga un, iegājuši pilsētā, pastāstīja visu, arī par tiem, kas bija ļaunā gara apsēsti.</VERS>
      <VERS vnumber="34">Un, lūk, visa pilsēta izgāja Jēzum pretim un lūdza, ieraudzījuši Viņu, lai Viņš aizietu no to robežām.</VERS>
    </CHAPTER>
    <CHAPTER cnumber="9">
      <VERS vnumber="1">Un Viņš, iekāpis laivā, pārcēlās pāri un ieradās savā pilsētā.</VERS>
      <VERS vnumber="2">Un, lūk, pie Viņa atnesa paralizēto, kas gulēja gultā. Un Jēzus, redzēdams viņu ticību, sacīja paralizētajam: Uzticies, dēls, tavi grēki tev piedoti!</VERS>
      <VERS vnumber="3">Bet, lūk, daži no rakstu mācītājiem paši sevī domāja: Šis zaimo Dievu.</VERS>
      <VERS vnumber="4">Kad Jēzus redzēja to domas, Viņš sacīja: Ko jūs domājat ļaunu savās sirdīs?</VERS>
      <VERS vnumber="5">Ko vieglāk pateikt: tavi grēki tev piedoti, vai sacīt: celies un staigā?</VERS>
      <VERS vnumber="6">Bet lai jūs zinātu, ka Cilvēka Dēlam ir vara virs zemes grēkus piedot, - tad Viņš sacīja paralizētajam: Celies, ņem savu gultu un ej savās mājās!</VERS>
      <VERS vnumber="7">Un viņš cēlās un gāja savās mājās.</VERS>
      <VERS vnumber="8">Ļaudis, redzot to, nobijās un godināja Dievu, kas tādu varu devis cilvēkiem.</VERS>
      <VERS vnumber="9">Un kad Jēzus no turienes gāja tālāk, Viņš redzēja cilvēku, Mateju vārdā, sēžot muitnīcā. Un Viņš sacīja tam: Seko man! Un tas uzcēlies sekoja Viņam.</VERS>
      <VERS vnumber="10">Un notika, kad Viņš atradās mājā pie galda, lūk, daudzi muitnieki un grēcinieki nāca un novietojās kopā ar Jēzu un Viņa mācekļiem.</VERS>
      <VERS vnumber="11">Farizeji, to redzēdami, sacīja Viņa mācekļiem: Kāpēc jūsu Mācītājs ēd kopā ar muitniekiem un grēciniekiem?</VERS>
      <VERS vnumber="12">To redzot, Jēzus sacīja: Veseliem nav vajadzīgs ārsts, bet gan slimiem.</VERS>
      <VERS vnumber="13">Ejiet un mācieties saprast, ko tas nozīmē: Es vēlos žēlsirdību, bet ne upuri! Es neesmu nācis aicināt taisnīgos, bet gan grēciniekus.</VERS>
      <VERS vnumber="14">Tad atnāca Jāņa mācekļi pie Viņa un jautāja: Kāpēc mēs un farizeji bieži gavējam, bet Tavi mācekļi negavē?</VERS>
      <VERS vnumber="15">Un Jēzus sacīja viņiem: Vai var kāzu viesi būt noskumuši, kamēr līgavainis ir pie viņiem? Bet nāks dienas, kad līgavaini atraus no viņiem; tad viņi gavēs.</VERS>
      <VERS vnumber="16">Neviens neliek jaunas drānas ielāpu uz vecām drēbēm, jo tas drēbēs izplīsīs visā savā platumā, un plīsums būs vēl sliktāks.</VERS>
      <VERS vnumber="17">Arī jaunu vīnu nelej vecos maisos, citādi maisi pārplīsīs; un vīns izlīs, un maisi ies bojā. Bet jaunu vīnu lej jaunos maisos, tad abi uzglabāsies.</VERS>
      <VERS vnumber="18">Kamēr Viņš to runāja tiem, lūk, kāds priekšnieks atnāca un pielūdza Viņu, sacīdams: Kungs, mana meita tikko nomira, bet nāc, uzliec viņai savu roku, un tā dzīvos!</VERS>
      <VERS vnumber="19">Un Jēzus uzcēlies sekoja viņam kopā ar saviem mācekļiem.</VERS>
      <VERS vnumber="20">Un, lūk, sieviete, kas divpadsmit gadus slimoja ar asins noplūšanu, no mugurpuses pienāca un pieskārās Viņa drēbju vīlei.</VERS>
      <VERS vnumber="21">Jo viņa sacīja sevī: Ja tikai es pieskaršos Viņa drēbēm, es kļūšu vesela.</VERS>
      <VERS vnumber="22">Bet Jēzus, atgriezies un ieraudzījis viņu, sacīja: Uzticies, meita, tava ticība tevi izdziedināja! Un no šī brīža sieviete kļuva vesela.</VERS>
      <VERS vnumber="23">Un kad Jēzus atnāca priekšnieka mājā un redzēja stabulnieku un trokšņotāju pūli, Viņš sacīja:</VERS>
      <VERS vnumber="24">Atkāpieties, jo meitiņa nav mirusi, bet guļ! Un tie Viņu izsmēja.</VERS>
      <VERS vnumber="25">Un kad pūlis bija izdzīts, Viņš iegāja un saņēma viņas roku, un meitiņa uzcēlās.</VERS>
      <VERS vnumber="26">Un šī ziņa izplatījās visā tanī zemē.</VERS>
      <VERS vnumber="27">Un kad Jēzus no turienes gāja tālāk, Viņam sekoja divi aklie, saukdami un sacīdami: Dāvida Dēls, apžēlojies par mums!</VERS>
      <VERS vnumber="28">Bet tiklīdz Viņš bija atnācis mājās, aklie piegāja pie Viņa. Un Jēzus sacīja viņiem: Vai jūs ticat, ka es varu jums līdzēt? Tie atbildēja: Jā gan, Kungs!</VERS>
      <VERS vnumber="29">Tad Viņš skāra to acis, sacīdams: Kā jūs ticējāt, tā jums lai notiek!</VERS>
      <VERS vnumber="30">Un viņu acis atvērās; un Jēzus viņiem piekodināja, sacīdams: Lūkojiet, ka neviens to nezinātu!</VERS>
      <VERS vnumber="31">Bet tie aizgājuši godināja Viņu visā tanī apkārtnē.</VERS>
      <VERS vnumber="32">Kad tie bija aizgājuši, lūk, atnesa vienu mēmu, ļaunā gara apsēstu cilvēku.</VERS>
      <VERS vnumber="33">Kad ļaunais gars bija izdzīts, mēmais sāka runāt, bet ļaudis brīnījās, sacīdami: Nekad vēl Izraēlī nav bijusi tāda parādība.</VERS>
      <VERS vnumber="34">Bet farizeji sacīja: Ar velnu virsnieka spēku Viņš izdzen ļaunos garus.</VERS>
      <VERS vnumber="35">Un Jēzus apstaigāja visas pilsētas un miestus, mācīdams viņu sinagogās un sludinādams valstības evaņģēliju, un dziedinādams katru slimību un katru vājību.</VERS>
      <VERS vnumber="36">Bet, redzot ļaudis, Viņam kļuva to žēl, jo viņi bija apspiesti kā avis, kam nav gana.</VERS>
      <VERS vnumber="37">Tad Viņš sacīja saviem mācekļiem: Pļauja gan liela, bet strādnieku maz.</VERS>
      <VERS vnumber="38">Tāpēc lūdziet pļaujas Kungu, lai Viņš sūta strādniekus savā pļaujā!</VERS>
    </CHAPTER>
    <CHAPTER cnumber="10">
      <VERS vnumber="1">Un Viņš, pieaicinājis savus divpadsmit mācekļus, deva tiem varu izdzīt ļaunos garus un dziedināt katru slimību un katru vājību.</VERS>
      <VERS vnumber="2">Bet divpadsmit apustuļu vārdi ir sekojoši: pirmais ir Sīmanis, saukts Pēteris, un viņa brālis Andrejs;</VERS>
      <VERS vnumber="3">Jēkabs, Zebedeja dēls, un viņa brālis Jānis; Filips un Bērtulis, Toms un muitnieks Matejs. Jēkabs, Alfeja dēls, un Tadejs.</VERS>
      <VERS vnumber="4">Sīmanis Kanānietis un Jūdass Iskariots, kas Viņu nodeva.</VERS>
      <VERS vnumber="5">Jēzus sūtīja šos divpadsmit un pavēlēja viņiem, sacīdams: Ceļu uz pagāniem nestaigājiet un samariešu pilsētās neieejiet,</VERS>
      <VERS vnumber="6">Bet drīzāk ejiet pie Izraēļa nama pazudušajām avīm!</VERS>
      <VERS vnumber="7">Ejiet un sludiniet, sacīdami: Debesvalstība ir tuvu klāt.</VERS>
      <VERS vnumber="8">Dziediniet slimos, uzmodiniet mirušos, spitālīgos dariet tīrus, izdzeniet ļaunos garus! Bez maksas esat saņēmuši, bez maksas dodiet!</VERS>
      <VERS vnumber="9">Neturiet savās jostās ne zeltu, ne sudrabu, ne naudu,</VERS>
      <VERS vnumber="10">Ne ceļa somu, ne divus svārkus, ne kurpes, ne spieķi, jo strādnieks ir sava uztura cienīgs!</VERS>
      <VERS vnumber="11">Bet kurā pilsētā vai ciemā jūs ieiesit, pajautājiet, kas tanī cienīgs; tur arī palieciet, kamēr iziesiet!</VERS>
      <VERS vnumber="12">Ieejot mājā, sveiciniet to, sacīdami: miers šai mājai!</VERS>
      <VERS vnumber="13">Un ja šī māja būs tā cienīga, jūsu miers nāks pār to; bet ja tā nebūs cienīga, jūsu miers atgriezīsies jūsos.</VERS>
      <VERS vnumber="14">Bet kas jūs neuzņems un jūsu vārdos neklausīsies, izejot no tā mājas vai pilsētas arā, nokratiet putekļus no savām kājām!</VERS>
      <VERS vnumber="15">Patiesi es jums saku: sodomiešu un gomoriešu zemei būs vieglāk tiesas dienā nekā šai pilsētai.</VERS>
      <VERS vnumber="16">Lūk, es jūs sūtu kā avis starp vilkiem. Tāpēc esiet gudri kā čūskas un vienkārši kā baloži!</VERS>
      <VERS vnumber="17">Sargieties no cilvēkiem: viņi nodos jūs tiesai, jūs šaustīs savās sinagogās.</VERS>
      <VERS vnumber="18">Manis dēļ jūs vedīs valdnieku un ķēniņu priekšā viņiem un pagāniem par liecību.</VERS>
      <VERS vnumber="19">Bet kad jūs nodos, nedomājiet, ko un kā runāt! Tanī brīdī tiks jums dots, kas jums jārunā.</VERS>
      <VERS vnumber="20">Ne jūs esat tie, kas runā, bet jūsu Tēva gars, kas runā jūsos.</VERS>
      <VERS vnumber="21">Jo brālis nodos nāvē brāli, un tēvs - savu bērnu; un bērni sacelsies pret saviem vecākiem un viņus nonāvēs.</VERS>
      <VERS vnumber="22">Un visi jūs ienīdīs mana vārda dēļ, bet kas izturēs līdz galam, būs pestīts.</VERS>
      <VERS vnumber="23">Bet kad jūs vajās vienā pilsētā, bēdziet otrā! Patiesi es jums saku: jūs nebeigsiet ar Izraēļa pilsētām, iekams atnāks Cilvēka Dēls.</VERS>
      <VERS vnumber="24">Māceklis nav pārāks par mācītāju, nedz kalps par savu kungu.</VERS>
      <VERS vnumber="25">Māceklim pietiek, ja viņš kļūst tāds kā viņa mācītājs, un kalps - kā viņa kungs. Ja nama tēvu sauca par Belcebulu, tad jo vairāk viņa mājiniekus.</VERS>
      <VERS vnumber="26">Tomēr nebīstieties no viņiem, jo nekas nav noslēpts, kas neatklāsies, un nekas nav slepens, kas nekļūs zināms.</VERS>
      <VERS vnumber="27">Ko es jums saku tumsā, par to jūs runājiet gaismā; un ko jūs dzirdat ausī, to sludiniet no jumtiem!</VERS>
      <VERS vnumber="28">Nebīstieties no tā, kas nokauj miesu, bet dvēseli nespēj nonāvēt! Bet vairāk bīstieties no tā, kas spēj dvēseli un miesu pazudināt ellē!</VERS>
      <VERS vnumber="29">Vai divus zvirbuļus nepērk par vienu grasi? Bet neviens no tiem nekrīt bez jūsu Tēva (ziņas).</VERS>
      <VERS vnumber="30">Pat mati uz jūsu galvas visi saskaitīti.</VERS>
      <VERS vnumber="31">Nebīstieties, jo jūs esat labāki nekā daudzi zvirbuļi!</VERS>
      <VERS vnumber="32">Katru, kas mani atzīst cilvēku priekšā, es atzīšu sava Tēva priekšā, kas ir debesīs.</VERS>
      <VERS vnumber="33">Bet kas mani noliegs cilvēku priekšā, to es noliegšu sava Tēva priekšā, kas ir debesīs.</VERS>
      <VERS vnumber="34">Nedomājiet, ka es atnācu nest mieru virs zemes! Es neatnācu nest mieru, bet šķēpu.</VERS>
      <VERS vnumber="35">Jo es nācu šķirt dēlu no viņa tēva, meitu no viņas mātes un vedeklu no viņas vīramātes.</VERS>
      <VERS vnumber="36">Un viņa mājnieki būs cilvēka ienaidnieki.</VERS>
      <VERS vnumber="37">Kas mīl tēvu vai māti vairāk nekā mani, nav manis cienīgs; un kas mīl dēlu vai meitu vairāk nekā mani, nav manis cienīgs.</VERS>
      <VERS vnumber="38">Kas neņem savu krustu un neseko man, nav manis cienīgs.</VERS>
      <VERS vnumber="39">Kas savu dzīvību iegūst, pazaudē to; bet kas savu dzīvību pazaudēs manis dēļ, atradīs to.</VERS>
      <VERS vnumber="40">Kas jūs uzņem, tas uzņem mani; un kas mani uzņem, tas uzņem to, kas mani sūtījis.</VERS>
      <VERS vnumber="41">Kas uzņem pravieti pravieša vārdā, saņems pravieša algu; un kas uzņem taisnīgo taisnīgā vārdā, saņems taisnīgā algu.</VERS>
      <VERS vnumber="42">Un kas dos dzert vienam no šiem mazajiem kaut glāzi auksta ūdens mācekļa vārdā, patiesi es jums saku: viņš savu algu nezaudēs.</VERS>
    </CHAPTER>
    <CHAPTER cnumber="11">
      <VERS vnumber="1">Un kad Jēzus bija beidzis mācīt savus divpadsmit mācekļus, notika, ka Viņš no šejienes aizgāja, lai mācītu un sludinātu viņu pilsētās.</VERS>
      <VERS vnumber="2">Bet Jānis, dzirdēdams cietumā par Kristus darbiem, nosūtīja divus no saviem mācekļiem</VERS>
      <VERS vnumber="3">Un sacīja Viņam: Vai Tu esi tas, kam bija jānāk, vai lai citu gaidām?</VERS>
      <VERS vnumber="4">Un Jēzus, atbildēdams viņiem, sacīja: Ejiet un ziņojiet Jānim, ko jūs dzirdējāt un redzējāt!</VERS>
      <VERS vnumber="5">Akli redz, tizli staigā, spitalīgie kļūst tīri, kurli dzird, miroņi ceļas augšām, nabagiem tiek sludināts evaņģēlijs.</VERS>
      <VERS vnumber="6">Un svētīgs ir tas, kas no manis neapgrēcinās.</VERS>
      <VERS vnumber="7">Bet viņiem aizejot, Jēzus sāka runāt ļaudīm par Jāni: Ko jūs gājāt tuksnesī skatīt? Vai vēja šķobītu niedri?</VERS>
      <VERS vnumber="8">Bet ko jūs gājāt skatīt? Vai mīkstās drēbēs tērptu cilvēku? Lūk, kas tērpjas mīkstās drēbēs, tie dzīvo ķēniņu pilīs.</VERS>
      <VERS vnumber="9">Bet ko jūs gājāt skatīt? Vai pravieti? Jā, es saku jums, un vairāk nekā pravieti.</VERS>
      <VERS vnumber="10">Šis ir tas, par ko rakstīts: lūk, es sūtu savu eņģeli pirms Tava vaiga, kas sagatavos Tavu ceļu pirms Tevis.</VERS>
      <VERS vnumber="11">Patiesi es jums saku: starp dzimušajiem no sievietēm neviens nav lielāks nācis par Jāni Kristītāju; bet mazākais debesvalstībā ir lielāks par viņu.</VERS>
      <VERS vnumber="12">No Jāņa Kristītāja laikiem līdz šim debesvalstība cieš varu: un tie, kas varu lieto, iegūst to.</VERS>
      <VERS vnumber="13">Jo visi pravieši un bauslība līdz pat Jānim pravietoja.</VERS>
      <VERS vnumber="14">Un ja jūs gribat pieņemt: viņš ir Elijs, kam bija jānāk.</VERS>
      <VERS vnumber="15">Kam ausis dzirdēšanai, lai dzird!</VERS>
      <VERS vnumber="16">Bet kam lai es pielīdzinu šo cilti? Viņa līdzīga bērniem, kas tirgus laukumā sēd un, kliegdami sev līdzīgajiem,</VERS>
      <VERS vnumber="17">Saka: Mēs jums spēlējām, bet jūs nedejojāt; mēs jums dziedājām raudu dziesmas, bet jūs neraudājāt.</VERS>
      <VERS vnumber="18">Jo atnāca Jānis: ne ēda, ne dzēra, bet tie saka, ka viņā ļaunais gars.</VERS>
      <VERS vnumber="19">Atnāca Cilvēka Dēls; Viņš ēd un dzer, un tie saka: lūk, cilvēks, kas rijējs un dzērājs, muitnieku un grēcinieku draugs! Un to bērni attaisnoja viņu gudrību.</VERS>
      <VERS vnumber="20">Tad Viņš sāka pārmest tām pilsētām, kurās bija darīti daudzi brīnumi, ka tās neatgriežas no grēkiem.</VERS>
      <VERS vnumber="21">Bēdas tev, Horacina! Bēdas tev, Betsaida! Jo, ja Tirā un Sidonā būtu notikuši tie brīnumi, kas tika darīti jūsos, viņi sen jau maisos un pelnos nožēlotu grēkus.</VERS>
      <VERS vnumber="22">Bet es jums saku: Tirai un Sidonai tiesas dienā tiks vieglāk piedots nekā jums.</VERS>
      <VERS vnumber="23">Un tu, Kafarnauma, vai tu pacelsies līdz debesīm? Līdz pat ellei tu nokritīsi, jo, ja Sodomā būtu darīti tie brīnumi, kas notika tevī, tā noteikti paliktu līdz šai dienai.</VERS>
      <VERS vnumber="24">Tomēr es jums saku: Sodomas zemei tiesas dienā būs vieglāk nekā tev.</VERS>
      <VERS vnumber="25">Tanī laikā Jēzus atbildēdams sacīja: Es godinu Tevi, Tēvs, debess un zemes Kungs, ka Tu noslēpi to mācītiem un gudriem, bet atklāji to mazajiem.</VERS>
      <VERS vnumber="26">Jā, Tēvs, jo tas Tev tā labpatika.</VERS>
      <VERS vnumber="27">Mans Tēvs man visu atdevis. Un neviens nepazīst Dēlu kā tikai Tēvs; un neviens nepazīst Tēvu kā tikai Dēls, un kam Dēls grib to atklāt.</VERS>
      <VERS vnumber="28">Nāciet pie manis visi, kas pūlaties un esat apgrūtināti! Es jūs atspirdzināšu.</VERS>
      <VERS vnumber="29">Ņemiet manu jūgu uz sevis un mācieties no manis, jo es esmu lēnprātīgs un pazemīgu sirdi; un jūs atradīsiet mieru savām dvēselēm.</VERS>
      <VERS vnumber="30">Jo mans jūgs ir tīkams, un mana nasta viegla.</VERS>
    </CHAPTER>
    <CHAPTER cnumber="12">
      <VERS vnumber="1">Tanī laikā Jēzus gāja sabatā caur druvu. Viņa mācekļi, būdami izsalkuši, sāka raut vārpas un ēst.</VERS>
      <VERS vnumber="2">Farizeji, to redzēdami, sacīja Viņam: Lūk, Tavi mācekļi dara to, ko sabatā nepienākas darīt!</VERS>
      <VERS vnumber="3">Bet Viņš sacīja tiem: Vai jūs neesat lasījuši, ko darīja Dāvids un tie, kas bija ar viņu, kad tas bija izsalcis?</VERS>
      <VERS vnumber="4">Kā viņš iegāja Dieva namā un ēda upura maizi, kuru viņam un arī tiem, kas ar viņu bija, ēst nepienācās, bet tikai vienīgi priesteriem?</VERS>
      <VERS vnumber="5">Vai, atkal, jūs nelasījāt bauslībā, ka priesteri svētnīcā sabatā lauž sabata mieru un ir bezvainīgi?</VERS>
      <VERS vnumber="6">Bet es jums saku: šeit ir lielāks nekā svētnīca.</VERS>
      <VERS vnumber="7">Ja jūs saprastu, ko tas nozīmē: es vēlos žēlsirdību, bet ne upuri, tad jūs nekad nepazudinātu nevainīgos;</VERS>
      <VERS vnumber="8">Jo Cilvēka Dēls ir arī sabata kungs.</VERS>
      <VERS vnumber="9">Un Viņš aizgāja no turienes un iegāja viņu sinagogā.</VERS>
      <VERS vnumber="10">Un, lūk, tur bija cilvēks ar nokaltušu roku. Lai Viņu apvainotu, tie jautāja Viņam, sacīdami: Vai sabatā atļauts dziedināt?</VERS>
      <VERS vnumber="11">Bet Viņš sacīja tiem: Kurš cilvēks no jums, kam viena avs un tā sabatā iekrīt bedrē, neņemtu un neizvilktu to?</VERS>
      <VERS vnumber="12">Cilvēks ir daudz labāks par avi. Tāpēc arī atļauts sabatā labu darīt.</VERS>
      <VERS vnumber="13">Tad Viņš sacīja cilvēkam: Izstiep savu roku! Un viņš izstiepa; un tā bija kļuvusi vesela kā otra.</VERS>
      <VERS vnumber="14">Bet farizeji, izgājuši ārā, sazvērējās pret Viņu, kā to nogalināt.</VERS>
      <VERS vnumber="15">Jēzus, zinādams to, aizgāja no turienes. Un daudzi sekoja Viņam, un Viņš tos visus izdziedināja.</VERS>
      <VERS vnumber="16">Un Viņš pavēlēja, lai tie Viņu neatklāj,</VERS>
      <VERS vnumber="17">Lai izpildītos pravieša Isaja vārdi, kas saka:</VERS>
      <VERS vnumber="18">Šis ir mans kalps, kuru es izredzēju, mans mīlulis, pie kā manai dvēselei labpatika. Es likšu uz Viņu savu garu, un Viņš pasludinās tautām tiesu.</VERS>
      <VERS vnumber="19">Viņš nenaidosies un netrokšņos, un neviens ielās Viņa balsi nedzirdēs.</VERS>
      <VERS vnumber="20">Viņš ielauztu niedri nenolauzīs un kvēlošu degli neizdzēsīs, kamēr nebūs licis taisnībai uzvarēt.</VERS>
      <VERS vnumber="21">Un Viņa vārds ir tautu cerība.</VERS>
      <VERS vnumber="22">Tad atveda pie Viņa ļaunā gara apsēsto, kas bija akls un mēms; un Viņš to izdziedināja tā, ka tas varēja runāt un redzēt.</VERS>
      <VERS vnumber="23">Un visi ļaudis brīnījās un sacīja: Vai tik Viņš nav Dāvida Dēls?</VERS>
      <VERS vnumber="24">Bet farizeji, to dzirdēdami, sacīja: Viņš neizdzen ļaunos garus citādi kā tikai ar Belcebulu, velnu virsnieku.</VERS>
      <VERS vnumber="25">Jēzus, zinādams viņu domas, tiem sacīja: Ikviena valsts, kura pati sevī sašķēlusies, iznīks; un ikviena pilsēta vai māja, kura pati sevī sašķēlusies, nepastāvēs.</VERS>
      <VERS vnumber="26">Ja nu sātans izdzen sātanu, tad viņš pats sevī sašķēlies: kā tad pastāvēs viņa valsts?</VERS>
      <VERS vnumber="27">Ja tad es ļaunos garus izdzenu ar Belcebulu, ar ko tad izdzen jūsu dēli? Tāpēc viņi būs jūsu tiesātāji.</VERS>
      <VERS vnumber="28">Bet ja es izdzenu sātanus ar Dieva garu, tad pie jums atnākusi Dieva valstība.</VERS>
      <VERS vnumber="29">Un kā var kāds ieiet stipra cilvēka mājā un izlaupīt viņa mantu, ja iepriekš nesasien stipro? Un tad tā māju izlaupīs.</VERS>
      <VERS vnumber="30">Kas nav ar mani, tas ir pret mani; kas ar mani nesakrāj, tas izšķiež.</VERS>
      <VERS vnumber="31">Tāpēc es jums saku: Katrs grēks un zaimi cilvēkiem tiks piedots; bet zaimi pret Garu netiks piedoti.</VERS>
      <VERS vnumber="32">Un ja kāds sacīs vārdu pret Cilvēka Dēlu, tam tiks piedots, bet kas runās pret Svēto Garu, tam netiks piedots ne šinī, ne nākošajā pasaulē.</VERS>
      <VERS vnumber="33">Vai nu jūs koku atzīstat par labu un tā augļus par labiem, vai atzīstat koku par nelabu un tā augļus par nelabiem, jo koku pazīst pēc tā augļiem.</VERS>
      <VERS vnumber="34">Čūsku izdzimums, kā jūs varat runāt labu, būdami ļauni? Jo no sirds pārpilnības runā mute.</VERS>
      <VERS vnumber="35">Labs cilvēks no dārgumu krātuves iznes labu mantu, bet ļauns cilvēks no ļaunumu krātuves iznes ļaunu.</VERS>
      <VERS vnumber="36">Bet es jums saku, ka cilvēki par katru nevajadzīgu vārdu, ko tie izrunā, dos norēķinu tiesas dienā.</VERS>
      <VERS vnumber="37">Jo pēc taviem vārdiem tevi attaisnos un pēc taviem vārdiem tevi pazudinās.</VERS>
      <VERS vnumber="38">Tad daži rakstu mācītāji un farizeji atbildēja Viņam, sacīdami: Mācītāj, mēs vēlamies no Tevis redzēt brīnumu!</VERS>
      <VERS vnumber="39">Viņš atbildēja tiem un sacīja: Ļauna un laulības pārkāpēja cilts meklē zīmi, bet cita zīme netiks dota kā tikai pravieša Jonasa zīme.</VERS>
      <VERS vnumber="40">Kā Jonass trīs dienas un trīs naktis bija lielzivs iekšās, tā Cilvēka Dēls trīs dienas un trīs naktis būs zemes klēpī.</VERS>
      <VERS vnumber="41">Ninīves vīri stāsies tiesā pret šo cilti un notiesās to, jo viņi, Jonasam sludinot, atgriezās no grēkiem. Un, lūk, šeit ir vairāk kā Jonass.</VERS>
      <VERS vnumber="42">Dienvidu ķēniņiene stāsies tiesā pret šo cilti un notiesās to, jo viņa nāca no pasaules malas, lai dzirdētu Salomona gudrību, bet šeit ir vairāk kā Salomons.</VERS>
      <VERS vnumber="43">Kad ļaunais gars iziet no cilvēka, tas klejo, meklēdams mieru, bet neatrod to.</VERS>
      <VERS vnumber="44">Tad viņš saka: Es atgriezīšos savā mājā, no kuras es izgāju. Un atnācis, viņš atrod to neaizņemtu, izslaucītu ar slotu un uzpostu.</VERS>
      <VERS vnumber="45">Tad viņš aiziet un paņem līdz septiņus garus, kas ļaunāki par viņu; un iegājuši tie tur dzīvo; un šī cilvēka pēdējais stāvoklis kļūst ļaunāks nekā pirmais. Tā tas notiks arī šai ļaunajai ciltij.</VERS>
      <VERS vnumber="46">Kamēr Viņš vēl runāja ļaudīm, lūk, Viņa māte un Viņa brāļi stāvēja ārā, vēlēdamies ar Viņu runāt.</VERS>
      <VERS vnumber="47">Kāds Viņam sacīja: Lūk, Tava māte un Tavi brāļi stāv ārā un meklē Tevi.</VERS>
      <VERS vnumber="48">Bet Viņš atbildēja tam, kas Viņam paziņoja, sacīdams: Kas ir mana māte un kas mani brāļi?</VERS>
      <VERS vnumber="49">Un Viņš, izstiepis roku pār saviem mācekļiem, sacīja: Lūk, mana māte un mani brāļi!</VERS>
      <VERS vnumber="50">Jo kas izpilda mana Tēva prātu, kas debesīs, tas ir mans brālis un māsa, un māte.</VERS>
    </CHAPTER>
    <CHAPTER cnumber="13">
      <VERS vnumber="1">Tanī dienā Jēzus izgāja no mājas un apsēdās jūrmalā.</VERS>
      <VERS vnumber="2">Un daudz ļaužu sapulcējās ap Viņu. Tāpēc Viņš iekāpa laivā un apsēdās. Visi ļaudis stāvēja krastā.</VERS>
      <VERS vnumber="3">Un Viņš daudz runāja tiem līdzībās, sacīdams: Lūk, sējējs izgāja sēt.</VERS>
      <VERS vnumber="4">Viņam sējot, cita nokrita ceļmalā, un debess putni nāca un to apēda.</VERS>
      <VERS vnumber="5">Cita krita akmenājā, kur nebija daudz zemes, un tūliņ uzdīga, jo tā nebija dziļi zemē.</VERS>
      <VERS vnumber="6">Kad uzlēca saule, tā novīta un nokalta, jo tai nebija saknes.</VERS>
      <VERS vnumber="7">Bet cita krita starp ērkšķiem, un ērkšķi uzauga un to nomāca.</VERS>
      <VERS vnumber="8">Bet cita krita labā zemē un nesa augļus: cita simtkārtīgus, cita sešdesmitkārtīgus, cita trīsdesmitkārtīgus.</VERS>
      <VERS vnumber="9">Kam ausis dzirdēšanai, lai dzird!</VERS>
      <VERS vnumber="10">Un Viņa mācekļi piegājuši sacīja Viņam: Kāpēc Tu tiem runā līdzībās?</VERS>
      <VERS vnumber="11">Viņš atbildēja un sacīja tiem: Jums dots saprast debesvalstības noslēpumus, bet viņiem nav dots.</VERS>
      <VERS vnumber="12">Jo kam ir, tam tiks dots, lai būtu pārpilnībā, bet kam nav, no tā tiks atņemts arī tas, kas viņam ir.</VERS>
      <VERS vnumber="13">Tāpēc es runāju viņiem līdzībās, jo tie redzēdami neredz, dzirdēdami nedzird un arī nesaprot.</VERS>
      <VERS vnumber="14">Un izpildīsies viņos Isaja pravietojums, kas saka: ar dzirdi jūs dzirdēsiet, bet nesapratīsiet; skatīdamies redzēsiet, bet nesaredzēsiet.</VERS>
      <VERS vnumber="15">Jo šīs tautas sirds ir nocietināta, un ar ausīm viņi grūti dzird, un savas acis viņi aizver, lai acīm neredzētu un ar ausīm nedzirdētu, un sirdī nesaprastu un neatgrieztos, lai es viņus izdziedinātu.</VERS>
      <VERS vnumber="16">Svētīgas ir jūsu acis, jo tās redz, un jūsu ausis, jo tās dzird.</VERS>
      <VERS vnumber="17">Patiesi es jums saku: daudzi pravieši un taisnīgie vēlējās redzēt, ko jūs redzat, bet nav redzējuši, un dzirdēt, ko jūs dzirdat, un nedzirdēja.</VERS>
      <VERS vnumber="18">Tad nu klausieties līdzību par sējēju!</VERS>
      <VERS vnumber="19">Pie ikviena, kas vārdu par valstību dzird, bet to nesaprot, nāk ļaunais un izrauj to, kas bija iesēts viņa sirdī. Šis ir tas, kas ceļmalā bija iesēts.</VERS>
      <VERS vnumber="20">Bet iesētais akmenājā ir tas, kas vārdu dzird un tūliņ to priekā pieņem.</VERS>
      <VERS vnumber="21">Bet tanī nav saknes, tas nav pastāvīgs. Tiklīdz sākas bēdas un vajāšanas vārda dēļ, viņš tūdaļ ieļaunojas.</VERS>
      <VERS vnumber="22">Bet starp ērkšķiem sētais ir tas, kas vārdu dzird, bet šīs pasaules rūpes un bagātības viltība nomāc vārdu; un viņš nenes augļus.</VERS>
      <VERS vnumber="23">Bet labā zemē sētais ir tas, kas vārdu dzird un to saprot, un nes augļus: cits simtkārtīgus, cits sešdesmitkārtīgus, bet cits trīsdesmitkārtīgus.</VERS>
      <VERS vnumber="24">Citu līdzību Viņš teica tiem, sacīdams: Debesvalstība pielīdzināma cilvēkam, kas labu sēklu iesēja savā tīrumā.</VERS>
      <VERS vnumber="25">Bet kamēr ļaudis gulēja, atnāca viņa ienaidnieks un iesēja nezāli starp kviešiem, un aizgāja.</VERS>
      <VERS vnumber="26">Bet kad labība uzauga un deva augļus, tad parādījās arī nezāle.</VERS>
      <VERS vnumber="27">Tad pienāca nama tēva kalpi un sacīja viņam: Kungs, vai tu neiesēji labu sēklu savā tīrumā? No kurienes tad radās nezāle?</VERS>
      <VERS vnumber="28">Viņš tiem sacīja: Cilvēks, ienaidnieks, to padarīja. Bet kalpi sacīja viņam: Ja vēlies, mēs iesim un to izravēsim.</VERS>
      <VERS vnumber="29">Bet viņš sacīja: Nē, lai jūs, ravējot nezāli, kopā ar to neizrautu arī kviešus.</VERS>
      <VERS vnumber="30">Ļaujiet abiem augt līdz pļaujas laikam! Un pļaujas laikā es teikšu pļāvējiem: savāciet vispirms nezāli un sasieniet to kūlīšos sadedzināšanai, bet kviešus sakraujiet manā šķūnī.</VERS>
      <VERS vnumber="31">Vēl citu līdzību Viņš tiem stāstīja, sacīdams: Debesvalstība pielīdzināma sinepju graudam, ko cilvēks paņēma un iesēja savā tīrumā.</VERS>
      <VERS vnumber="32">Šī gan ir mazākā no visām sēklām, bet kad tā izaug, tā lielāka par visiem dārza stādiem un kļūst koks, tā ka debess putni nāk un dzīvo tā zaros.</VERS>
      <VERS vnumber="33">Citu līdzību Viņš tiem sacīja: Debesvalstība pielīdzināma raugam, ko sieviete ņem un iejauc trijos mēros miltu, iekams viss sarūgst.</VERS>
      <VERS vnumber="34">Šo visu Jēzus runāja ļaudīm līdzībās; un bez līdzībām Viņš tiem nerunāja nekā,</VERS>
      <VERS vnumber="35">Lai piepildītos, ko pravietis priekšsludinājis, sacīdams: Es atdarīšu savu muti līdzībās, atklāšu to, kas no pasaules radīšanas bija apslēpts.</VERS>
      <VERS vnumber="36">Tad Viņš, atlaidis ļaudis, iegāja namā, un Viņa mācekļi piegāja pie Viņa un sacīja: Izskaidro mums līdzību par nezāli tīrumā!</VERS>
      <VERS vnumber="37">Viņš atbildēja un sacīja tiem: Cilvēka Dēls ir tas, kas sēj labo sēklu.</VERS>
      <VERS vnumber="38">Bet tīrums ir pasaule, un labā sēkla - valstības bērni, bet nezāle ir ļaunā bērni.</VERS>
      <VERS vnumber="39">Bet ienaidnieks, kas to sējis, ir sātans. Pļauja ir pasaules gals, bet pļāvēji ir eņģeļi.</VERS>
      <VERS vnumber="40">Kā nezāles savāc un ugunī sadedzina, tā tas notiks arī pasaules beigās.</VERS>
      <VERS vnumber="41">Cilvēka Dēls izsūtīs savus eņģeļus, un tie salasīs Viņa valstībā visus apgrēcības un netaisnības darītājus</VERS>
      <VERS vnumber="42">Un iemetīs tos uguns krāsnī. Tur būs raudāšana un zobu griešana.</VERS>
      <VERS vnumber="43">Tad taisnīgie spīdēs kā saule sava Tēva valstībā. Kam ausis dzirdēšanai, lai dzird!</VERS>
      <VERS vnumber="44">Debesvalstība pielīdzināma tīrumā apslēptai mantai, ko cilvēks atrod un paslēpj; un viņš, būdams priecīgs par to, iet un pārdod visu, kas viņam ir, un pērk šo tīrumu.</VERS>
      <VERS vnumber="45">Vēl debesvalstība pielīdzināma tirgotājam, kas meklē labas pērles.</VERS>
      <VERS vnumber="46">Un viņš, atradis vienu dārgu pērli, aizgāja un pārdeva visu, kas viņam bija, un nopirka to.</VERS>
      <VERS vnumber="47">Vēl debesvalstība pielīdzināma jūrā izmestam tīklam, kas savāc visāda veida zivis.</VERS>
      <VERS vnumber="48">Un viņi, kad tas bija pilns, izvilkuši un krastā sēdēdami, labās savāca traukos, bet sliktās izmeta ārā.</VERS>
      <VERS vnumber="49">Tā tas būs arī pasaules beigās: eņģeļi izies un no taisnīgo vidus atšķirs ļaunos,</VERS>
      <VERS vnumber="50">Un iemetīs viņus uguns krāsnī; tur būs raudāšana un zobu griešana.</VERS>
      <VERS vnumber="51">Vai jūs visu to sapratāt? Tie atbildēja Viņam: Jā gan!</VERS>
      <VERS vnumber="52">Viņš tiem sacīja: Tāpēc ikviens rakstu mācītājs, kas mācīts debesvalstībai, pielīdzināms nama tēvam, kas no sava mantu krājuma izceļ jauno un veco.</VERS>
      <VERS vnumber="53">Un notika, kad Jēzus šīs līdzības bija beidzis, ka Viņš aizgāja no turienes.</VERS>
      <VERS vnumber="54">Un Viņš, nonācis savā dzimtenē, mācīja tos viņu sinagogās tā, ka tie brīnījās un sacīja: No kurienes Viņam tāda gudrība un spēks?</VERS>
      <VERS vnumber="55">Vai Viņš nav galdnieka dēls? Vai Viņa māte nesaucas Marija un Viņa brāļi  Jēkabs un Jāzeps, un Sīmanis, un Jūda?</VERS>
      <VERS vnumber="56">Un vai Viņa māsas nav visas pie mums? No kurienes tad Viņam tas viss?</VERS>
      <VERS vnumber="57">Un tie ieļaunojās no Viņa. Bet Jēzus sacīja viņiem: Pravietis nav bez cieņas, bet ne savā tēvzemē un savās mājās.</VERS>
      <VERS vnumber="58">Un Viņš tur nedarīja daudz brīnumu viņu neticības dēļ.</VERS>
    </CHAPTER>
    <CHAPTER cnumber="14">
      <VERS vnumber="1">Tanī laikā tetrarhs Herods dzirdēja runājam par Jēzu,</VERS>
      <VERS vnumber="2">Un viņš sacīja saviem ļaudīm: Šis ir Jānis Kristītājs; viņš no miroņiem uzcēlies, un tāpēc viņā brīnumdarītāja spēks.</VERS>
      <VERS vnumber="3">Jo Herods sava brāļa sievas Herodijas dēļ Jāni bija apcietinājs, saistījis un ieslodzījis cietumā.</VERS>
      <VERS vnumber="4">Jo Jānis sacīja viņam: Nav brīv tev to pie sevis atstāt.</VERS>
      <VERS vnumber="5">Bet, gribēdams viņu nonāvēt, baidījās tautas, jo tā atzina viņu par pravieti.</VERS>
      <VERS vnumber="6">Heroda dzimšanas dienā Herodijas meita dejoja viņu priekšā, un viņa patika Herodam.</VERS>
      <VERS vnumber="7">Tāpēc viņš zvērēdams apsolīja dot tai visu, ko vien viņa lūgs.</VERS>
      <VERS vnumber="8">Un viņa, savas mātes pamācīta, sacīja: Dod man šeit bļodā Jāņa Kristītāja galvu!</VERS>
      <VERS vnumber="9">Un ķēniņš noskuma; bet zvēresta un to dēļ, kas atradās pie galda, viņš pavēlēja dot.</VERS>
      <VERS vnumber="10">Viņš sūtīja, lai Jānim cietumā nocērt galvu.</VERS>
      <VERS vnumber="11">Un viņa galvu atnesa bļodā un deva meitenei; viņa to aiznesa savai mātei.</VERS>
      <VERS vnumber="12">Un viņa mācekļi atnākuši paņēma tā miesu un apbedīja to; tad viņi aizgāja un paziņoja Jēzum.</VERS>
      <VERS vnumber="13">Kad Jēzus to dzirdēja, Viņš no turienes laivā aizbrauca uz atsevišķu tuksnešainu vietu; bet ļaudis, to dzirdēdami, no pilsētām sekoja Viņam kājām.</VERS>
      <VERS vnumber="14">Un Viņš izkāpis redzēja daudz ļaužu; un Viņš par tiem iežēlojās; un Viņš dziedināja viņu slimos.</VERS>
      <VERS vnumber="15">Vakaram iestājoties, Viņa mācekļi piegāja pie Viņa un sacīja: Vieta tuksnešaina, un stunda jau vēla; atlaid ļaudis, lai tie iet miestos iepirkt sev barību!</VERS>
      <VERS vnumber="16">Bet Jēzus viņiem sacīja: Nevajag viņiem aiziet, dodiet jūs viņiem ēst!</VERS>
      <VERS vnumber="17">Tie atbildēja Viņam: Mums šeit nekā nav, bet ir tikai piecas maizes un divas zivis.</VERS>
      <VERS vnumber="18">Un Viņš sacīja tiem: Atnesiet man tās šurp!</VERS>
      <VERS vnumber="19">Un Viņš, pavēlējis ļaudīm apmesties zālē, paņēma piecas maizes un divas zivis; un Viņš, pacēlis acis pret debesīm, svētīja un lauza, un pasniedza maizes mācekļiem, bet mācekļi - ļaudīm.</VERS>
      <VERS vnumber="20">Un visi ēda un paēda. Un savāca atlieku druskas pilnus divpadsmit grozus.</VERS>
      <VERS vnumber="21">Bet to, kas ēduši, skaitā bija pieci tūkstoši vīriešu, neieskaitot sievietes un bērnus.</VERS>
      <VERS vnumber="22">Un tūliņ Jēzus pamudināja mācekļus kāpt laivā un pirms Viņa pārcelties otrā krastā, iekams Viņš atlaidīs ļaudis.</VERS>
      <VERS vnumber="23">Un Viņš, ļaudis atlaidis, viens pats uzkāpa kalnā lūgt Dievu. Vakaram iestājoties, Viņš bija tur viens pats.</VERS>
      <VERS vnumber="24">Bet viļņi jūras vidū svaidīja laivu, jo bija pretvējš.</VERS>
      <VERS vnumber="25">Bet Viņš ceturtās nakts sardzes laikā, iedams pa jūru, nāca pie tiem.</VERS>
      <VERS vnumber="26">Un tie, redzot Viņu staigājam pa jūru, iztrūkās un sacīja: Tā ir parādība. Un bailēs tie kliedza.</VERS>
      <VERS vnumber="27">Un Jēzus tūliņ viņus uzrunāja, sacīdams: Esiet droši! Es esmu, nebīstieties!</VERS>
      <VERS vnumber="28">Bet Pēteris atbildēja un sacīja: Kungs, ja Tu tas esi, pavēli man iet pie Tevis pa ūdens virsu!</VERS>
      <VERS vnumber="29">Un Viņš sacīja: Nāc! Un Pēteris, izkāpis no laivas, gāja pa ūdens virsu, lai ietu pie Jēzus.</VERS>
      <VERS vnumber="30">Bet viņš, redzēdams stipro vēju, izbijās un, kad sāka grimt, sauca, sacīdams: Kungs, glāb mani!</VERS>
      <VERS vnumber="31">Un Jēzus, roku izstiepis, satvēra viņu un sacīja: Mazticīgais, kāpēc tu šaubījies?</VERS>
      <VERS vnumber="32">Un kad viņi iekāpa laivā, vētra apklusa.</VERS>
      <VERS vnumber="33">Bet tie, kas bija laivā, nāca un pielūdza Viņu, sacīdami: Patiesi, Tu esi Dieva Dēls!</VERS>
      <VERS vnumber="34">Un pārcēlušies viņi nonāca Ģenezaretes zemē.</VERS>
      <VERS vnumber="35">Un tā novada ļaudis, Viņu pazinuši, izziņoja visā apgabalā; un tie atnesa pie Viņa visus savus slimniekus un lūdza Viņu, lai atļauj pieskarties kaut Viņa drēbju vīlei. Un visi, kas pieskārās, kļuva veseli.</VERS>
    </CHAPTER>
    <CHAPTER cnumber="15">
      <VERS vnumber="1">Tad rakstu mācītāji un farizeji no Jeruzalemes nāca pie Viņa un sacīja:</VERS>
      <VERS vnumber="2">Kāpēc Tavi mācekļi pārkāpj senču ieražas? Viņi nemazgā rokas pirms maizes ēšanas.</VERS>
      <VERS vnumber="3">Bet Viņš tiem atbildēja un sacīja: Kāpēc jūs pārkāpjat Dieva bausli savu ieražu labad? Jo Dievs sacīja:</VERS>
      <VERS vnumber="4">Godā tēvu un māti, un kas tēvu vai māti nievā, tam būs mirt!</VERS>
      <VERS vnumber="5">Bet jūs sakāt: kas tēvam un mātei saka: kas tev no manis par labu pienākas, lai ir upura dāvana,</VERS>
      <VERS vnumber="6">Un tam vairs nav jāgodina savs tēvs un sava māte. Un jūs apejat Dieva bausli savu ieražu dēļ.</VERS>
      <VERS vnumber="7">Jūs, liekuļi! Isajs ir labi pravietojis par jums, sacīdams:</VERS>
      <VERS vnumber="8">Šī tauta godina mani ar lūpām, bet viņu sirdis ir tālu no manis.</VERS>
      <VERS vnumber="9">Bez pamata viņi mani godina, jo tie sludina cilvēku mācības un likumus.</VERS>
      <VERS vnumber="10">Un Viņš, sasaucis pie sevis ļaudis, tiem sacīja: Klausieties un iegaumējiet:</VERS>
      <VERS vnumber="11">Ne tas, kas mutē ieiet, sagāna cilvēku, bet tas, kas no mutes iziet, sagāna cilvēku.</VERS>
      <VERS vnumber="12">Tad Viņa mācekļi pienākuši sacīja Viņam: Vai zini, ka farizeji, izdzirduši šos vārdus, krita apgrēcībā?</VERS>
      <VERS vnumber="13">Bet Viņš atbildēja un sacīja: Visi stādi, ko mans Debestēvs nav stādījis, tiks ar saknēm izrauti.</VERS>
      <VERS vnumber="14">Atstājiet tos! Viņi ir akli un aklo vadoņi. Bet kad aklais aklo vada, abi iekrīt bedrē.</VERS>
      <VERS vnumber="15">Bet Pēteris atbildēja un sacīja Viņam: Paskaidro mums šo līdzību!</VERS>
      <VERS vnumber="16">Un Viņš sacīja: Vai arī jūs vēl neizprotat?</VERS>
      <VERS vnumber="17">Vai nesaprotat, ka viss, kas mutē ieiet, noiet vēderā un tiek izmests laukā?</VERS>
      <VERS vnumber="18">Bet kas no mutes iziet, tas nāk no sirds, un tas sagāna cilvēku.</VERS>
      <VERS vnumber="19">Jo no sirds iziet ļaunas domas, slepkavība, laulības pārkāpšana, nešķīstība, zādzība, nepatiesa liecība, zaimi.</VERS>
      <VERS vnumber="20">Tas ir, kas sagāna cilvēku. Bet ēšana nemazgātām rokām cilvēku nesagāna.</VERS>
      <VERS vnumber="21">Un Jēzus, turieni atstājis, aizgāja Tiras un Sidonas robežās.</VERS>
      <VERS vnumber="22">Un, lūk, kanāniešu sieviete, no tās puses atnākusi, sauca, sacīdama Viņam: Kungs, Dāvida Dēls, apžēlojies par mani! Manu meitu šausmīgi moka ļaunais gars.</VERS>
      <VERS vnumber="23">Bet Viņš tai neatbildēja ne vārda. Un Viņa mācekļi pienāca, lūdza Viņu un sacīja: Atlaid viņu, jo tā sauc pēc mums.</VERS>
      <VERS vnumber="24">Bet Viņš atbildēja un sacīja: Es esmu sūtīts vienīgi pie Izraēļa nama pazudušajām avīm.</VERS>
      <VERS vnumber="25">Bet tā atnāca un pielūdza Viņu, sacīdama: Kungs, palīdzi man!</VERS>
      <VERS vnumber="26">Viņš atbildēja un sacīja: Nav labi atņemt maizi bērniem un mest suņiem.</VERS>
      <VERS vnumber="27">Bet Viņa atbildēja: Tiešām, Kungs, tomēr arī sunīši ēd druskas, kas nokrīt no viņu kunga galda.</VERS>
      <VERS vnumber="28">Tad Jēzus atbildēja un sacīja viņai: Ak, sieviet, liela ir tava ticība. Lai notiek, kā esi vēlējusies! Un no tā brīža viņas meita kļuva vesela.</VERS>
      <VERS vnumber="29">Un Jēzus, iedams no turienes, gāja gar Galilejas jūru; un, uzkāpis kalnā, Viņš tur apsēdās.</VERS>
      <VERS vnumber="30">Un daudz ļaužu nāca pie Viņa un atveda līdz mēmus, aklus, klibus, kropļus un daudz citus un nolika tos pie Viņa kājām; un Viņš tos dziedināja.</VERS>
      <VERS vnumber="31">Tā kā ļaudis, redzot mēmos runājam, tizlos staigājam, aklos redzam, brīnījās un godināja Izraēļa Dievu.</VERS>
      <VERS vnumber="32">Bet Jēzus, saaicinājis savus mācekļus, sacīja: Man žēl šo ļaužu, jo jau trīs dienas tie palikuši pie manis, un viņiem nav ko ēst. Es negribu viņus atlaist neēdušus, lai tie ceļā nepagurtu.</VERS>
      <VERS vnumber="33">Un mācekļi sacīja Viņam: No kurienes mums šeit, tuksnesī, tik daudz maizes, lai paēdinātu tik daudz ļaužu?</VERS>
      <VERS vnumber="34">Jēzus jautāja viņiem: Cik jums maizes? Viņi atbildēja: Septiņas un dažas zivtiņas.</VERS>
      <VERS vnumber="35">Un Viņš pavēlēja ļaudīm apmesties zemē.</VERS>
      <VERS vnumber="36">Un Viņš, paņēmis septiņas maizes un zivis, izteicis pateicības lūgšanu, lauza un deva saviem mācekļiem, bet mācekļi deva tautai.</VERS>
      <VERS vnumber="37">Un visi ēda un paēda. Un viņi savāca septiņus grozus, pilnus ar pārpalikušajām druskām.</VERS>
      <VERS vnumber="38">Bet to, kas ēda, bija četri tūkstoši cilvēku, neieskaitot bērnus un sievietes.</VERS>
      <VERS vnumber="39">Un Viņš, atlaidis ļaudis, iekāpa laivā un nonāca Magedanas novadā.</VERS>
    </CHAPTER>
    <CHAPTER cnumber="16">
      <VERS vnumber="1">Tad atnāca pie Viņa farizeji un saduceji un, kārdinādami Viņu, lūdza, lai Viņš rāda tiem zīmi no debesīm.</VERS>
      <VERS vnumber="2">Bet Viņš atbildēja un tiem sacīja: Vakaram iestājoties, jūs sakāt: būs labs laiks, jo debesis sārtojas.</VERS>
      <VERS vnumber="3">Un rītā: šodien būs negaiss, jo debess ir sarkana un apmākusies.</VERS>
      <VERS vnumber="4">Debess izskatu jūs protat izskaidrot, bet laika zīmes nevarat saprast. Ļauna un laulības parkāpēja cilts meklē zīmi, un neviena zīme viņai netiks dota, kā tikai pravieša Jonasa zīme. Un, tos atstājis, Viņš aizgāja.</VERS>
      <VERS vnumber="5">Un Viņa mācekļi, pārceldamies otrā krastā, bija aizmirsuši līdzi paņemt maizi.</VERS>
      <VERS vnumber="6">Viņš tiem sacīja: Uzmanieties un sargieties no farizeju un saduceju rauga.</VERS>
      <VERS vnumber="7">Bet viņi sevī nodomāja un sacīja: Mēs taču maizi nepaņēmām līdzi.</VERS>
      <VERS vnumber="8">Bet Jēzus, to zinādams, sacīja: Jūs, mazticīgie, ko jūs sevī domājat, ka jums maizes nav?</VERS>
      <VERS vnumber="9">Vai jūs vēl nesaprotat un neatminaties piecas maizes pieciem tūkstošiem cilvēku, un cik grozu jūs vēl savācāt?</VERS>
      <VERS vnumber="10">Un septiņas maizes četriem tūkstošiem cilvēku, un cik grozu jūs vēl salasījāt?</VERS>
      <VERS vnumber="11">Kāpēc jūs nesaprotat, ka es ne par maizi jums sacīju: sargieties no farizeju un saduceju rauga?</VERS>
      <VERS vnumber="12">Tad tie saprata, ka Viņš nebija licis sargāties no maizes rauga, bet no farizeju un saduceju mācības.</VERS>
      <VERS vnumber="13">Bet Jēzus nonāca Filipa Cesarijas robežās un jautāja saviem mācekļiem, sacīdams: Par ko ļaudis uzskata Cilvēka Dēlu?</VERS>
      <VERS vnumber="14">Bet viņi atbildēja: Vieni par Jāni Kristītāju, citi par Eliju, bet citi par Jeremiju vai vienu no praviešiem.</VERS>
      <VERS vnumber="15">Jēzus viņiem sacīja: Bet par ko jūs mani uzskatāt?</VERS>
      <VERS vnumber="16">Sīmanis Pēteris atbildēja un sacīja Viņam: Tu esi Kristus, dzīvā Dieva Dēls.</VERS>
      <VERS vnumber="17">Bet Jēzus atbildēja un sacīja viņam: Svētīgs tu esi, Sīmani, Jonas dēls, jo miesa un asins tev to neatklāja, bet mans Tēvs, kas debesīs.</VERS>
      <VERS vnumber="18">Un es tev saku: Tu esi Pēteris, un uz šīs klints es celšu savu Baznīcu, un elles vārti to neuzvarēs.</VERS>
      <VERS vnumber="19">Un es tev došu debesvalstības atslēgas. Un ko tu saistīsi virs zemes, tas būs saistīts arī debesīs; un ko tu atraisīsi virs zemes, tas būs atraisīts arī debesīs.</VERS>
      <VERS vnumber="20">Tad Viņš saviem mācekļiem pavēlēja, lai nevienam nesaka, ka Viņš ir Jēzus Kristus.</VERS>
      <VERS vnumber="21">No tā laika Jēzus sāka skaidrot saviem mācekļiem, ka Viņam vajag iet uz Jeruzalemi un daudz ciest no vecākajiem un rakstu mācītājiem, un augstajiem priesteriem, un tikt nonāvētam, un trešajā dienā augšāmcelties.</VERS>
      <VERS vnumber="22">Un Pēteris, ņēmis Viņu savrup, sāka Viņam aizrādīt, sacīdams: Nost to no Tevis, Kungs! Lai tas ar Tevi nenotiek!</VERS>
      <VERS vnumber="23">Viņš pagriezās un sacīja Pēterim: Atkāpies no manis, sātan! Tu esi man par apgrēcību, jo tu nedomā to, kas ir Dieva, bet kas cilvēcīgs.</VERS>
      <VERS vnumber="24">Tad Jēzus sacīja saviem mācekļiem: Ja kas grib man sekot, lai aizliedz sevi, uzņemas savu krustu un seko man!</VERS>
      <VERS vnumber="25">Jo kas grib savu dzīvību glābt, tas to pazaudēs; bet kas savu dzīvību pazaudēs manis dēļ, tas to iegūs.</VERS>
      <VERS vnumber="26">Jo ko tas līdz cilvēkam, ja viņš iemantos visu pasauli, bet savā dvēselē cietīs zaudējumu? Vai kādu izpirkumu cilvēks dos par savu dvēseli?</VERS>
      <VERS vnumber="27">Jo Cilvēka Dēls nāks ar saviem eņģeļiem sava Tēva godībā, un tad Viņš atdos ikvienam pēc tā darbiem.</VERS>
      <VERS vnumber="28">Patiesi es jums saku, ka daži, kas šeit stāv, nāvi nebaudīs, iekams viņi neredzēs Cilvēka Dēlu ieejam savā valstībā.</VERS>
    </CHAPTER>
    <CHAPTER cnumber="17">
      <VERS vnumber="1">Un pēc sešām dienām Jēzus ņēma Pēteri un Jēkabu, un tā brāli Jāni un uzveda viņus savrup augstā kalnā,</VERS>
      <VERS vnumber="2">Un tika apskaidrots viņu priekšā. Un Viņa seja mirdzēja kā saule, bet Viņa drēbes kļuva baltas kā sniegs.</VERS>
      <VERS vnumber="3">Un, lūk, viņiem parādījās Mozus un Elijs un runāja ar Viņu.</VERS>
      <VERS vnumber="4">Bet Pēteris atbildēdams sacīja Jēzum: Kungs, labi mums šeit būt! Ja vēlies, mēs taisīsim šeit trīs teltis: vienu Tev, vienu Mozum un vienu Elijam.</VERS>
      <VERS vnumber="5">Viņam vēl runājot, lūk, spoža padebess tos apēnoja. Un, lūk, balss padebesī sacīja: Šis ir mans mīļais Dēls, kas man labpatīk. Viņu jūs klausiet!</VERS>
      <VERS vnumber="6">Kad mācekļi to dzirdēja, viņi krita uz sava vaiga un ļoti izbijās.</VERS>
      <VERS vnumber="7">Bet Jēzus piegāja un pieskārās viņiem, un sacīja tiem: Celieties un nebīstieties!</VERS>
      <VERS vnumber="8">Bet viņi, pacēluši savas acis, neviena neredzēja, kā vien tikai Jēzu.</VERS>
      <VERS vnumber="9">Un viņiem, no kalna nokāpjot, Jēzus pavēlēja, sacīdams: Nevienam nesakiet par šo pārādību, iekams Cilvēka Dēls nebūs uzcēlies no miroņiem!</VERS>
      <VERS vnumber="10">Un mācekļi Viņam jautāja, sacīdami: Ko tad rakstu mācītāji saka, ka vispirms jānāk Elijam?</VERS>
      <VERS vnumber="11">Bet Viņš tiem atbildēja, sacīdams: Elijs gan nāks un visu sataisīs.</VERS>
      <VERS vnumber="12">Bet es jums saku, ka Elijs jau atnāca, un viņi to neatzina, bet darīja ar to visu, ko gribēja. Tā arī Cilvēka Dēls cietīs no viņiem.</VERS>
      <VERS vnumber="13">Tad mācekļi saprata, ka Viņš runāja tiem par Jāni Kristītāju.</VERS>
      <VERS vnumber="14">Un kad Viņš atnāca pie ļaudīm, pienāca pie Viņa kāds cilvēks un, Viņa priekšā ceļos nometies, sacīja: Kungs, apžēlojies par manu dēlu, jo viņš ir mēnessērdzīgs un tam ļoti jācieš, jo viņš bieži krīt ugunī un bieži ūdenī.</VERS>
      <VERS vnumber="15">Un es viņu atvedu pie Taviem mācekļiem, bet tie nespēja viņu izdziedināt.</VERS>
      <VERS vnumber="16">Bet Jēzus atbildēja un sacīja: Tu neticīgā un negodīgā cilts, cik ilgi es vēl būšu ar jums? Cik ilgi vēl cietīšu jūs? Atvediet viņu šeit pie manis!</VERS>
      <VERS vnumber="17">Un Jēzus norāja viņu, un ļaunais gars izgāja no tā; un no tās stundas zēns kļuva vesels.</VERS>
      <VERS vnumber="18">Tad mācekļi vieni piegāja pie Jēzus un jautāja: Kāpēc mēs nevarējām to izdzīt?</VERS>
      <VERS vnumber="19">Jēzus atbildēja viņiem: Jūsu neticības dēļ. Patiesi es jums saku: ja jūsu ticība būs kā sinepju graudiņš un jūs pateiksiet šim kalnam: pārcelies no šejienes uz turieni, tad tas pārcelsies, un nekas nebūs jums neiespējams.</VERS>
      <VERS vnumber="20">Bet šī suga netiek izdzīta citādi, kā vien ar lūgšanu un gavēni.</VERS>
      <VERS vnumber="21">Bet kad viņi uzturējās Galilejā, Jēzus sacīja tiem: Cilvēka Dēls tiks nodots cilvēku rokās,</VERS>
      <VERS vnumber="22">Un tie Viņu nonavēs, un trešajā dienā Viņš augšāmcelsies. Un viņi ļoti noskuma.</VERS>
      <VERS vnumber="23">Un kad viņi nonāca Kafarnaumā, dubultdrahmas ņēmēji piegāja pie Pētera un sacīja viņam: Vai jūsu Mācītājs dubultdrahmu nemaksā?</VERS>
      <VERS vnumber="24">Viņš atbildēja: Jā gan! Un kad viņš iegāja namā, to sastapa Jēzus un sacīja: Sīman, kā tev šķiet? No kā zemes ķēniņi ņem muitu un nodokli? Vai no saviem dēliem, vai svešiniekiem?</VERS>
      <VERS vnumber="25">Bet viņš atbildēja: No svešiniekiem. Jēzus sacīja viņam: Tātad dēli brīvi.</VERS>
      <VERS vnumber="26">Bet lai mēs viņus neievestu apgrēcībā, ej uz jūru, iemet makšķeri un to zivi, kura pirmā pieķersies, izvelc; un tu, atdarījis tās muti, atradīsi stateru; ņem to un dod viņiem par mani un sevi!</VERS>
    </CHAPTER>
    <CHAPTER cnumber="18">
      <VERS vnumber="1">Tanī stundā mācekļi gāja pie Jēzus un jautāja: Kā Tev šķiet, kas ir lielākais debesvalstībā?</VERS>
      <VERS vnumber="2">Un Jēzus, pasaucis bērnu, nostādīja to viņu vidū</VERS>
      <VERS vnumber="3">Un sacīja: Patiesi es jums saku: ja jūs neatgriezīsieties un nekļūsiet kā bērni, jūs debesvalstībā neieiesiet.</VERS>
      <VERS vnumber="4">Tātad, kas pats pazemosies kā šis bērns, tas ir lielākais debesvalstībā.</VERS>
      <VERS vnumber="5">Un kas uzņem tādu bērnu manā vārdā, tas uzņem mani.</VERS>
      <VERS vnumber="6">Bet kas apgrēcina vienu no šiem mazajiem, kas tic man, tam būtu labāk, ka viņam kaklā piesietu dzirnakmeni un nogremdētu jūras dziļumos.</VERS>
      <VERS vnumber="7">Bēdas pasaulei apgrēcības dēļ! Apgrēcībai gan jānāk, bet bēdas tam cilvēkam, caur ko apgrēcība nāk!</VERS>
      <VERS vnumber="8">Bet ja tava roka vai tava kāja tevi apgrēcina, cērt to nost un met no sevis prom: labāk tev kroplim vai tizlam ieiet dzīvībā, nekā tu ar divām rokām un divām kājām tiktu iemests mūžīgajā ugunī.</VERS>
      <VERS vnumber="9">Un ja tava acs tevi apgrēcina, izrauj to un aizmet no sevis: labāk tev ar vienu aci ieiet dzīvībā, nekā tev paliktu divas acis un tu tiktu iemests elles ugunī.</VERS>
      <VERS vnumber="10">Pielūkojiet, ka jūs nevienu no šiem mazajiem nenievātu, jo es jums saku, ka viņu eņģeļi debesīs vienmēr redz mana Tēva vaigu, kas ir debesīs.</VERS>
      <VERS vnumber="11">Jo Cilvēka Dēls atnāca glābt to, kas bija pazudis.</VERS>
      <VERS vnumber="12">Kā jums šķiet? Ja kam simts avju, bet viena no tām nomaldās, vai viņš neatstāj deviņdesmit deviņas kalnos un neiet meklēt to, kas nomaldījusies?</VERS>
      <VERS vnumber="13">Un ja viņam laimējas to atrast, patiesi es jums saku: viņš priecājas par to vairāk nekā par deviņdesmit deviņām, kas nav nomaldījušās.</VERS>
      <VERS vnumber="14">Tas nav jūsu Debestēva prāts, ka viens no šiem mazajiem pazustu.</VERS>
      <VERS vnumber="15">Bet ja tavs brālis sagrēko pret tevi, ej un aizrādi viņam savā un viņa klātbūtnē vien! Ja viņš tevi paklausīs, būsi savu brāli ieguvis.</VERS>
      <VERS vnumber="16">Bet ja viņš tevi neklausīs, ņem līdzi sev vēl vienu vai divus, lai katru vārdu apstiprinātu divu vai triju liecinieku mutes.</VERS>
      <VERS vnumber="17">Bet ja viņš tiem neklausīs, saki Baznīcai! Bet ja viņš Baznīcai neklausīs, tad lai viņš tev būtu kā pagāns un muitnieks!</VERS>
      <VERS vnumber="18">Patiesi es jums saku: ko jūs virs zemes saistīsiet, tas būs saistīts arī debesīs; un ko jūs virs zemes atraisīsiet, tas būs atraisīts arī debesīs.</VERS>
      <VERS vnumber="19">Atkal es jums saku: ja divi no jums virs zemes vienprātīgi kaut ko lūgs, to viņiem dos mans Tēvs, kas ir debesīs.</VERS>
      <VERS vnumber="20">Jo kur divi vai trīs sapulcējušies manā vārdā, tur es esmu viņu vidū.</VERS>
      <VERS vnumber="21">Tad Pēteris piegāja pie Viņa un sacīja: Kungs, cikkārt man jāpiedod savam brālim, ja viņš pret mani grēko? Vai līdz septiņkārt?</VERS>
      <VERS vnumber="22">Jēzus sacīja viņam: Es nesaku tev: līdz septiņkārt, bet līdz septiņdesmitkārt septiņi.</VERS>
      <VERS vnumber="23">Tāpēc debesvalstība pielīdzināma cilvēkam, ķēniņam, kas gribēja norēķināties ar saviem kalpiem.</VERS>
      <VERS vnumber="24">Un kad viņš iesāka norēķinu, tika pie viņa atvests viens, kas tam bija parādā desmit tūkstošu talentu.</VERS>
      <VERS vnumber="25">Bet kad tam nebija ko atdot, tā kungs pavēlēja pārdot viņu un tā sievu, un bērnus, un visu, kas tam bija, un samaksāt.</VERS>
      <VERS vnumber="26">Bet kalps, nokritis ceļos, lūdza viņu, sacīdams: Esi ar mani pacietīgs, un es tev visu atdošu.</VERS>
      <VERS vnumber="27">Tad kungs apžēlojās par šo kalpu; viņš to atbrīvoja un atlaida viņam parādu.</VERS>
      <VERS vnumber="28">Bet šis kalps, izgājis ārā, atrada vienu savu līdzgaitnieku, kas tam bija simts denāriju parādā; un viņš, sagrābis to, žņaudza, sacīdams: Atdod, ko esi parādā!</VERS>
      <VERS vnumber="29">Un viņa līdzgaitnieks, nokritis pie kājām, lūdza to, sacīdams: Esi pacietīgs ar mani, un es tev visu atdošu.</VERS>
      <VERS vnumber="30">Bet viņš negribēja un gāja, un meta to cietumā, iekams neatdos parādu.</VERS>
      <VERS vnumber="31">Bet viņa līdzgaitnieki, redzēdami notikušo, ļoti noskuma un aizgāja, un pastāstīja savam kungam visu, kas bija noticis.</VERS>
      <VERS vnumber="32">Tad viņa kungs to pasauca un sacīja: Tu nekrietnais kalps! Es visu parādu tev atlaidu, jo tu mani lūdzi.</VERS>
      <VERS vnumber="33">Vai tad tev nevajadzēja apžēloties par savu līdzgaitnieku, kā es apžēlojos par tevi?</VERS>
      <VERS vnumber="34">Un viņa kungs, kļuvis dusmīgs, nodeva to mocītājiem, kamēr tas neatdos visu parādu.</VERS>
      <VERS vnumber="35">Tā arī mans Debestēvs jums darīs, ja jūs ikviens no sirds nepiedosiet savam brālim.</VERS>
    </CHAPTER>
    <CHAPTER cnumber="19">
      <VERS vnumber="1">Un notika, kad Jēzus šos vārdus bija beidzis runāt, ka Viņš aizgāja no Galilejas un nonāca pāri Jordānai Jūdejas robežās.</VERS>
      <VERS vnumber="2">Un daudz ļaužu sekoja Viņam; un Viņš tos turpat dziedināja.</VERS>
      <VERS vnumber="3">Un farizeji, kārdinādami Viņu, nāca pie Viņa un sacīja: Vai cilvēkam brīv kaut kādu iemeslu dēļ atstāt savu sievu?</VERS>
      <VERS vnumber="4">Viņš atbildēja un sacīja tiem: Vai jūs neesat lasījuši, ka Tas, kas sākumā radīja cilvēku, tos radīja vīrieti un sievieti?</VERS>
      <VERS vnumber="5">Un sacīja: Tāpēc cilvēks atstās tēvu un māti un paliks pie savas sievas; un būs divi vienā miesā.</VERS>
      <VERS vnumber="6">Tātad viņi nav vairs divi, bet viena miesa. Tāpēc: ko Dievs savienojis, to cilvēkam nebūs šķirt.</VERS>
      <VERS vnumber="7">Tie sacīja Viņam: Kā tad Mozus lika dot šķiršanās grāmatu un šķirties?</VERS>
      <VERS vnumber="8">Viņš sacīja tiem: Jūsu cietsirdības dēļ Mozus atļāva jums atstāt savas sievas, bet no sākuma tas tā nebija.</VERS>
      <VERS vnumber="9">Bet es jums saku: kas savu sievu atstāj, ja ne laulības pārkāpšanas dēļ, un precē citu, tas pārkāpj laulību; un kas šķirtu precē, tas pārkāpj laulību.</VERS>
      <VERS vnumber="10">Viņa mācekļi saka Viņam: Ja tas tā ir vīra un sievas starpā, tad labāk neprecēties.</VERS>
      <VERS vnumber="11">Viņš tiem sacīja: Visi nesaprot šo vārdu, bet tie, kam tas ir dots.</VERS>
      <VERS vnumber="12">Ir einuhi, kas tādi dzimuši no mātes miesām; un ir einuhi, kurus par tādiem padarījuši cilvēki; un ir einuhi, kuri paši atteikušies no laulības dzīves debesvalstības dēļ. Kas var to saprast, lai saprot!</VERS>
      <VERS vnumber="13">Tad atnesa pie Viņa bērnus, lai Viņš tiem uzliktu rokas un lūgtu Dievu; bet mācekļi norāja tos.</VERS>
      <VERS vnumber="14">Bet Jēzus viņiem sacīja: Laidiet bērniņus un neliedziet viņiem pie manis nākt, jo tādiem pieder debesvalstība.</VERS>
      <VERS vnumber="15">Un Viņš, uzlicis tiem rokas, aizgāja no turienes.</VERS>
      <VERS vnumber="16">Un, lūk, viens piegāja un sacīja: Labais Mācītāj, kas man labs jādara, lai es iemantotu mūžīgo dzīvi?</VERS>
      <VERS vnumber="17">Viņš tam atbildēja: Ko tu man jautā par labo? Viens ir labs, - Dievs. Bet ja tu gribi ieiet dzīvībā, pildi baušļus.</VERS>
      <VERS vnumber="18">Tas jautāja Viņam: Kādus? Bet Jēzus sacīja: Tev nebūs nokaut, tev nebūs laulību pārkāpt, tev nebūs zagt, tev nebūs nepatiesu liecību dot,</VERS>
      <VERS vnumber="19">Tev būs savu tēvu un māti godāt, un tev būs savu tuvāko mīlēt kā sevi pašu!</VERS>
      <VERS vnumber="20">Jauneklis sacīja Viņam: To visu pildīju no savas jaunības; kā vēl man trūkst?</VERS>
      <VERS vnumber="21">Jēzus atbildēja viņam: Ja tu gribi būt pilnīgs, ej, pārdod, kas tev ir, un atdod nabagiem, un tev būs manta debesīs; un nāc, seko man!</VERS>
      <VERS vnumber="22">Bet kad jauneklis dzirdēja šos vārdus, viņš aizgāja noskumis, jo viņam piederēja daudz īpašumu.</VERS>
      <VERS vnumber="23">Bet Jēzus sacīja saviem mācekļiem: Patiesi es jums saku: bagātam grūti ieiet debesvalstībā.</VERS>
      <VERS vnumber="24">Un atkal es jums saku: Vieglāk kamielim izlīst caur adatas aci, nekā bagātam ieiet debesvalstībā.</VERS>
      <VERS vnumber="25">Kad mācekļi to dzirdēja, viņi ļoti brīnījās un sacīja: Kas tad var tikt pestīts?</VERS>
      <VERS vnumber="26">Bet Jēzus uzlūkoja viņus un sacīja: Cilvēkiem tas nav iespējams, bet Dievam viss iespējams.</VERS>
      <VERS vnumber="27">Tad Pēteris atbildēja un sacīja Viņam: Lūk, mēs atstājām visu un sekojām Tev. Kas mums par to būs?</VERS>
      <VERS vnumber="28">Bet Jēzus sacīja viņiem: Patiesi es jums saku, ka jūs, kas esat man sekojuši, pie atdzimšanas, kad Cilvēka Dēls sēdēs savā godības tronī, arī jūs sēdiesiet divpadsmit sēdekļos un tiesāsiet divpadsmit Izraēļa ciltis.</VERS>
      <VERS vnumber="29">Un katrs, kas atstās māju vai brāļus, vai māsas, vai tēvu, vai māti, vai sievu, vai bērnus, vai tīrumus mana vārda dēļ, tas saņems simtkārtīgi un iemantos mūžīgo dzīvību.</VERS>
      <VERS vnumber="30">Un daudzi pirmie kļūs pēdējie, bet pēdējie - pirmie.</VERS>
    </CHAPTER>
    <CHAPTER cnumber="20">
      <VERS vnumber="1">Debesvalstība pielīdzināma nama tēvam, kas rīta agrumā izgāja derēt strādniekus savam vīna dārzam.</VERS>
      <VERS vnumber="2">Un viņš, vienojies ar strādniekiem par dēnāriju dienā, sūtīja tos savā vīna dārzā.</VERS>
      <VERS vnumber="3">Un viņš, izgājis ap trešo stundu, redzēja citus tirgū bez darba stāvam.</VERS>
      <VERS vnumber="4">Un viņš sacīja tiem: Ejiet arī jūs manā vīna dārzā, un es jums došu, kas pienākas.</VERS>
      <VERS vnumber="5">Un viņi aizgāja. Atkal viņš izgāja ap sesto un devīto stundu un darīja tāpat.</VERS>
      <VERS vnumber="6">Bet viņš, ap vienpadsmito stundu izgājis, atrada vēl citus stāvam un sacīja tiem: Ko jūs šeit stāvat visu dienu bezdarbā?</VERS>
      <VERS vnumber="7">Viņi atbildēja: Neviens nav mūs derējis. Viņš sacīja tiem: Ejiet arī jūs manā vīna dārzā!</VERS>
      <VERS vnumber="8">Kad iestājās vakars, vīna dārza kungs sacīja savam saimniecības pārzinim: Pasauc strādniekus un, sākot ar pēdējiem un beidzot ar pirmajiem, izmaksā viņiem algu!</VERS>
      <VERS vnumber="9">Tad atnāca tie, kas darbā iestājās ap vienpadsmito stundu, un saņēma katrs pa dēnārijam.</VERS>
      <VERS vnumber="10">Un kad atnāca pirmie, viņi cerēja vairāk saņemt, bet arī tie dabūja katrs pa dēnārijam.</VERS>
      <VERS vnumber="11">Un saņēmuši viņi kurnēja pret nama tēvu.</VERS>
      <VERS vnumber="12">Un sacīja: Šie pēdējie strādāja vienu stundu; un tu viņus pielīdzināji mums, kas izcietām dienas nastu un karstumu.</VERS>
      <VERS vnumber="13">Un viņš atbildēja vienam no tiem, sacīdams: Draugs, es nedaru tev netaisnību. Vai tu ar mani nesaderēji par vienu dēnāriju?</VERS>
      <VERS vnumber="14">Saņem, kas tavs, un ej! Šim pēdējam es gribu dot tik, cik tev.</VERS>
      <VERS vnumber="15">Vai man nav tiesību darīt to, ko es gribu? Vai tava acs skaudīga, ka es esmu labs?</VERS>
      <VERS vnumber="16">Tā pēdējie būs pirmie un pirmie būs pēdējie, jo daudz aicinātu, bet maz izredzētu.</VERS>
      <VERS vnumber="17">Kad Jēzus gāja uz Jeruzalemi, Viņš ņēma divpadsmit mācekļus savrup un sacīja tiem:</VERS>
      <VERS vnumber="18">Lūk, mēs aizejam uz Jeruzalemi, un Cilvēka Dēlu nodos augstajiem priesteriem un rakstu mācītājiem; un tie Viņu notiesās uz nāvi.</VERS>
      <VERS vnumber="19">Un tie nodos Viņu pagāniem apsmiešanai, šaustīšanai un krustā sišanai; un trešajā dienā Viņš augšāmcelsies.</VERS>
      <VERS vnumber="20">Tad Zebedeja dēlu māte piegāja ar saviem dēliem pie Viņa, atdeva godu un lūdza kaut ko Viņam.</VERS>
      <VERS vnumber="21">Viņš sacīja tai: Ko tu vēlies? Tā atbildēja Viņam: Saki, lai šie abi mani dēli sēž Tavā valstībā: viens Tavā labajā, otrs kreisajā pusē!</VERS>
      <VERS vnumber="22">Bet Jēzus atbildēja un sacīja: Jūs nezināt, ko lūdzat. Vai jūs varat dzert to biķeri, ko es dzeršu? Viņi atbild: Varam!</VERS>
      <VERS vnumber="23">Viņš atbildēja tiem: Manu biķeri gan jūs dzersiet, bet man nepiedienas jums dot sēdēt manā labajā vai kreisajā pusē, bet tiem, kam mans Tēvs sagatavojis.</VERS>
      <VERS vnumber="24">Kad pārējie desmit to dzirdēja, viņi saīga uz abiem brāļiem.</VERS>
      <VERS vnumber="25">Bet Jēzus pieaicināja viņus pie sevis un sacīja: Jūs zināt, ka valdnieki valda pār savām tautām, un lielie izmanto savu varu pār tām;</VERS>
      <VERS vnumber="26">Starp jums tas tā nebūs. Bet kas no jums grib būt lielāks, tas lai ir jūsu sulainis!</VERS>
      <VERS vnumber="27">Bet kas starp jums grib būt pirmais, tas lai ir jūsu kalps!</VERS>
      <VERS vnumber="28">Jo Cilvēka Dēls nav atnācis, lai Viņam kalpotu, bet lai Viņš kalpotu un atdotu savu dzīvību daudzu atpestīšanai.</VERS>
      <VERS vnumber="29">Un kad tie izgāja no Jērikas, daudz ļaužu sekoja viņiem.</VERS>
      <VERS vnumber="30">Un, lūk, divi aklie, sēdot ceļmalā, dzirdēja Jēzu garām ejam, un viņi sauca, sacīdami: Kungs, Dāvida Dēls, apžēlojies par mums!</VERS>
      <VERS vnumber="31">Bet ļaudis apsauca viņus, lai tie klusētu. Bet viņi vēl skaļāk sauca, sacīdami: Kungs, Dāvida Dēls, apžēlojies par mums!</VERS>
      <VERS vnumber="32">Un Jēzus apstājās, pasauca viņus un sacīja: Ko jūs gribat, lai es jums daru?</VERS>
      <VERS vnumber="33">Tie sacīja Viņam: Kungs, lai atdarās mūsu acis!</VERS>
      <VERS vnumber="34">Bet Jēzum kļuva to žēl. Viņš pieskārās to acīm; un tūdaļ tie redzēja un sekoja Viņam.</VERS>
    </CHAPTER>
    <CHAPTER cnumber="21">
      <VERS vnumber="1">Un kad viņi tuvojās Jeruzalemei un nonāca Betfāgā pie Olīvkalna, tad Jēzus sūtīja divus mācekļus,</VERS>
      <VERS vnumber="2">Sacīdams tiem: Ejiet uz miestu, kas jūsu priekšā, un tūdaļ atradīsiet piesietu ēzeļa māti un kumeļu pie tās; atraisiet tos un atvediet man!</VERS>
      <VERS vnumber="3">Un ja kas jums ko teiktu, tad sakiet, ka Kungam to vajag; un tūdaļ viņš tos atlaidīs.</VERS>
      <VERS vnumber="4">Bet tas viss notika, lai piepildītos pravieša priekšsludinājums, kas saka:</VERS>
      <VERS vnumber="5">Sakiet Siona meitai: Lūk, tavs Ķēniņš nāk pie tevis lēnprātīgs, sēdēdams ēzelī un nastnesējas ēzeļmātes kumeļā.</VERS>
      <VERS vnumber="6">Bet mācekļi nogāja un darīja tā, kā Jēzus viņiem pavēlēja.</VERS>
      <VERS vnumber="7">Un atveda ēzeļa māti un kumeļu, un apklāja tos savām drēbēm, un sēdināja Viņu tur virsū.</VERS>
      <VERS vnumber="8">Bet daudz ļaužu klāja savas drēbes ceļā; bet citi cirta koku zarus un klāja ceļā.</VERS>
      <VERS vnumber="9">Bet ļaudis, kas gāja priekšā un sekoja Viņam, sauca, sacīdami: Hozanna Dāvida Dēlam! Svētīgs, kas nāk Kunga vārdā! Hozanna augstībā!</VERS>
      <VERS vnumber="10">Un kad Viņš iegāja Jeruzalemē, uztraucās visa pilsēta un sacīja: Kas tas ir?</VERS>
      <VERS vnumber="11">Bet ļaudis sacīja: Šis ir pravietis Jēzus no Galilejas Nācaretes.</VERS>
      <VERS vnumber="12">Un Jēzus iegāja Dieva svētnīcā un izdzina visus, kas svētnīcā pārdeva un pirka, un apgāza naudas mijēju galdus un baložu pārdevēju sēdekļus.</VERS>
      <VERS vnumber="13">Un Viņš sacīja: Ir rakstīts: mans nams sauksies lūgšanas nams, bet jūs to padarījāt par slepkavu bedri.</VERS>
      <VERS vnumber="14">Un aklie un klibie nāca pie Viņa svētnīcā, un Viņš tos dziedināja.</VERS>
      <VERS vnumber="15">Bet kad augstie priesteri un rakstu mācītāji redzēja brīnumus, ko Viņš darīja, un bērnus svētnīcā kliedzam un saucam Viņam: Hozanna Dāvida Dēlam, tad tie saniknojās.</VERS>
      <VERS vnumber="16">Un tie sacīja Viņam: Vai tu dzirdi, ko šie saka? Bet Jēzus sacīja viņiem: Jā gan, bet vai jūs nekad neesat lasījuši: no bērnu un zīdaiņu mutēm Tu sev sagādāji godu?</VERS>
      <VERS vnumber="17">Un Viņš atstāja tos, izgāja ārā no pilsētas uz Betāniju un palika tur.</VERS>
      <VERS vnumber="18">Bet rīta agrumā, kad Viņš atgriezās pilsētā, Viņš bija izsalcis.</VERS>
      <VERS vnumber="19">Un Viņš redzēja ceļmalā vienu vīģes koku, piegāja tam klāt un, nekā tajā neatradis, kā tikai lapas, sacīja: Lai tu nenestu augļus ne mūžam vairs! Un vīģes koks tūdaļ nokalta.</VERS>
      <VERS vnumber="20">Un mācekļi, to redzēdami, brīnījās, sacīdami: Kā tas tik ātri nokalta?</VERS>
      <VERS vnumber="21">Bet Jēzus atbildēja un sacīja viņiem: Patiesi es jums saku: ja jums būs ticība un jūs nešaubīsieties, tad ne tikai ar vīģes koku tā darīsiet, bet, ja jūs arī sacīsiet šim kalnam: celies un meties jūrā, tad tas notiks.</VERS>
      <VERS vnumber="22">Un visu, ko jūs lūgšanā ticēdami lūgsiet, jūs saņemsiet.</VERS>
      <VERS vnumber="23">Un kad Viņš iegāja svētnīcā, tad, Viņam mācot, augstie priesteri un tautas vecākie pienāca pie Viņa un jautāja: Kā varā Tu to dari? Un kas Tev deva tādu varu?</VERS>
      <VERS vnumber="24">Jēzus atbildēja un sacīja viņiem: Es arī jautāšu jums vienu vārdu un, ja jūs man atbildēsiet, tad es jums sacīšu, kā varā es to daru.</VERS>
      <VERS vnumber="25">No kurienes bija Jāņa kristība  no debesīm vai no cilvēkiem? Bet viņi apspriedās savā starpā un sacīja:</VERS>
      <VERS vnumber="26">Ja mēs teiksim: no debesīm, Viņš sacīs: kāpēc tad jūs viņam neticējāt? Bet ja mēs sacīsim: no cilvēkiem, tad mums jābīstas no ļaudīm, jo visi viņu tur par pravieti.</VERS>
      <VERS vnumber="27">Un viņi atbildēja Jēzum un sacīja: Mēs nezinām. Tad Viņš tiem atbildēja: Arī es jums neteikšu, kā varā es to daru.</VERS>
      <VERS vnumber="28">Bet kā jums šķiet? Kādam cilvēkam bija divi dēli; un viņš gāja pie pirmā un sacīja: Dēls, ej un strādā šodien manā vīna dārzā!</VERS>
      <VERS vnumber="29">Bet tas atbildēja un sacīja: Es negribu! Bet vēlāk viņam kļuva žēl, un viņš aizgāja.</VERS>
      <VERS vnumber="30">Bet viņš, aizgājis pie otra, teica tāpat. Tas atbildēja un sacīja: Es eju, kungs, bet negāja.</VERS>
      <VERS vnumber="31">Kurš no šiem diviem izpildīja tēva prātu? Viņi saka: Pirmais. Jēzus viņiem sacīja: Patiesi es jums saku, ka muitnieki un netikles pirms jums ieies debesvalstībā.</VERS>
      <VERS vnumber="32">Jo Jānis nāca pie jums pa taisnības ceļu, bet jūs viņam neticējāt; bet muitnieki un netikles ticēja viņam. Jūs to redzējāt, bet arī vēlāk jūs neatgriezāties un neticējāt viņam.</VERS>
      <VERS vnumber="33">Klausieties citu līdzību! Bija cilvēks, nama tēvs, kas iestādīja vīna dārzu un iežogoja to, un izraka tanī vīna spiedi, un uzcēla torni, un iznomāja to strādniekiem, bet pats aizceļoja tālumā.</VERS>
      <VERS vnumber="34">Kad augļu laiks tuvojās, viņš sūtīja savus kalpus pie strādniekiem, lai saņemtu savus augļus.</VERS>
      <VERS vnumber="35">Bet strādnieki, sagrābuši viņa kalpus, vienu šaustīja, citu nogalināja, citu nomētāja akmeņiem.</VERS>
      <VERS vnumber="36">Atkal viņš sūtīja citus kalpus, vairāk nekā pirmo reizi; un tie darīja ar viņiem tāpat.</VERS>
      <VERS vnumber="37">Bet beidzot viņš sūtīja pie tiem savu dēlu un sacīja: No mana dēla viņi kaunēsies.</VERS>
      <VERS vnumber="38">Bet strādnieki, ieraudzījuši dēlu, sacīja viens otram: Šis ir mantinieks; iesim, nogalināsim viņu un paturēsim viņa mantojumu!</VERS>
      <VERS vnumber="39">Un tie sagrāba viņu, izmeta no vīna dārza ārā un nogalināja.</VERS>
      <VERS vnumber="40">Bet kad vīna dārza kungs atnāks, ko viņš darīs ar strādniekiem?</VERS>
      <VERS vnumber="41">Tie sacīja Viņam: Viņš šos ļaundarus bez žēlastības nogalinās un savu vīna dārzu iznomās citiem vīnkopjiem, kas atdos viņam augļus īstajā laikā.</VERS>
      <VERS vnumber="42">Jēzus sacīja viņiem: Vai jūs nekad neesat lasījuši Rakstos: Akmens, kuru cēlāji atmeta, ir kļuvis stūrakmens? To Kungs darījis, un tas ir brīnums mūsu acīs.</VERS>
      <VERS vnumber="43">Tāpēc es jums saku, ka Dieva valstība tiks jums atņemta un dota tautai, kas nes tās augļus.</VERS>
      <VERS vnumber="44">Un kas uz šo akmeni kritīs, tas sašķīdīs; un uz ko tas kritīs, to tas satrieks.</VERS>
      <VERS vnumber="45">Un kad augstie priesteri un farizeji dzirdēja Viņa līdzības, tie saprata, ka Viņš par tiem runāja.</VERS>
      <VERS vnumber="46">Un tie meklēja Viņu aizturēt, bet bijās no ļaudīm, jo tie saskatīja Viņā pravieti.</VERS>
    </CHAPTER>
    <CHAPTER cnumber="22">
      <VERS vnumber="1">Un Jēzus atbildēja un atkal runāja viņiem līdzībās, sacīdams:</VERS>
      <VERS vnumber="2">Debesvalstība pielīdzināma cilvēkam, ķēniņam, kas savam dēlam sarīkoja kāzas.</VERS>
      <VERS vnumber="3">Un viņš izsūtīja savus kalpus aicināt ielūgtos kāzās, bet tie negribēja nākt.</VERS>
      <VERS vnumber="4">Viņš atkal sūtīja citus kalpus un teica: Sakiet ielūgtajiem: lūk, es esmu savu mielastu sagatavojis, mani vērši un barotie lopi ir nokauti, un viss sagatavots, nāciet kāzās!</VERS>
      <VERS vnumber="5">Bet viņi, neievērodami to, aizgāja cits uz savu saimniecību, bet cits  savā tirdzniecībā.</VERS>
      <VERS vnumber="6">Bet pārējie satvēra viņa kalpus, nonicināja tos un nonāvēja.</VERS>
      <VERS vnumber="7">Bet, kad ķēniņš to dzirdēja, viņš sadusmojās, un nosūtījis savu karaspēku, nonāvēja šos slepkavas un nodedzināja viņu pilsētu.</VERS>
      <VERS vnumber="8">Tad viņš sacīja saviem kalpiem: Kāzas gan sarīkotas, bet tie, kas bija aicināti, nebija cienīgi.</VERS>
      <VERS vnumber="9">Tāpēc izejiet krustceļos un aiciniet kāzās, ko vien atradīsiet!</VERS>
      <VERS vnumber="10">Un viņa kalpi izgāja uz lielceļiem un saaicināja visus, kādus atrada: ļaunus un labus; un kāzu nams pildījās viesiem.</VERS>
      <VERS vnumber="11">Bet ķēniņš ienāca aplūkot viesus un ieraudzīja cilvēku, kas nebija tērpies kāzu drānās.</VERS>
      <VERS vnumber="12">Un viņš sacīja tam: Draugs, kā tu šeit ienāci, nebūdams kāzu drānās? Bet tas cieta klusu.</VERS>
      <VERS vnumber="13">Tad ķēniņš sacīja kalpiem: Sasieniet viņam rokas un kājas, metiet viņu ārējā tumsā! Tur būs raudāšana un zobu griešana.</VERS>
      <VERS vnumber="14">Jo aicināto ir daudz, bet maz izredzēto.</VERS>
      <VERS vnumber="15">Tad farizeji aizgāja un apspriedās, kā notvert Viņu vārdos.</VERS>
      <VERS vnumber="16">Un tie sūtīja savus mācekļus ar herodiešiem pie Viņa, sacīdami: Mācītāj, mēs zinām, ka Tu esi patiess, ka Tu Dieva ceļu patiesībā māci un ka Tu neraugies ne uz ko, jo Tu neskaties uz cilvēka personu.</VERS>
      <VERS vnumber="17">Tāpēc saki mums: kā Tev šķiet? Vai atļauts ķeizaram maksāt nodokļus, vai nē?</VERS>
      <VERS vnumber="18">Bet Jēzus, pazīdams viņu viltību, sacīja: Kāpēc jūs, liekuļi, mani kārdināt?</VERS>
      <VERS vnumber="19">Parādiet man nodevu naudu! Un tie atnesa Viņam dēnāriju.</VERS>
      <VERS vnumber="20">Un Jēzus sacīja viņiem: Kā šis attēls un uzraksts?</VERS>
      <VERS vnumber="21">Viņi sacīja: Ķeizara! Tad Viņš tiem sacīja: Tad atdodiet ķeizaram, kas ķeizaram pieder, un Dievam, kas Dievam pieder!</VERS>
      <VERS vnumber="22">Un kad viņi to dzirdēja, tie brīnījās, atstāja Viņu un aizgāja.</VERS>
      <VERS vnumber="23">Tanī dienā atnāca pie Viņa saduceji, kas māca, ka augšāmcelšanās neesot, un jautāja Viņam,</VERS>
      <VERS vnumber="24">Sacīdami: Mācītāj, Mozus teicis: ja kas nomirst bez bērniem, tad lai viņa brālis precē tā sievu un rada savam brālim pēcnācējus!</VERS>
      <VERS vnumber="25">Bet bija pie mums septiņi brāļi; pirmais apprecēja sievu un nomira; un tā kā tam nebija bērnu, viņš atstāja savu sievu savam brālim.</VERS>
      <VERS vnumber="26">Tāpat otrs un trešais līdz pat septītajam.</VERS>
      <VERS vnumber="27">Un beidzot pēc viņiem visiem nomira arī sieva.</VERS>
      <VERS vnumber="28">Tad kuram no septiņiem šī sieva piederēs pēc augšāmcelšanās, jo viņa visiem piederējusi?</VERS>
      <VERS vnumber="29">Bet Jēzus atbildēja un sacīja viņiem: Jūs maldāties, nesaprazdami Rakstus, nedz arī Dieva spēku.</VERS>
      <VERS vnumber="30">Jo pēc augšāmcelšanās ne precējas, ne tiek precēti, bet visi būs kā Dieva eņģeļi debesīs.</VERS>
      <VERS vnumber="31">Bet vai jūs neesat lasījuši par miroņu augšāmcelšanos, ko Dievs teicis, kas jums saka:</VERS>
      <VERS vnumber="32">Es esmu Ābrahama Dievs un Īzāka Dievs, un Jēkaba Dievs. Dievs nav mirušo, bet dzīvo Dievs.</VERS>
      <VERS vnumber="33">Un ļaudis, to dzirdēdami, brīnījās par Viņa mācību.</VERS>
      <VERS vnumber="34">Bet kad farizeji izdzirda, ka Viņš saducejiem muti aizdarījis, tie sapulcējās kopā.</VERS>
      <VERS vnumber="35">Un viens no tiem, bauslības mācītājs, kārdinādams Viņu, jautāja:</VERS>
      <VERS vnumber="36">Mācītāj, kurš lielākais bauslis likumā?</VERS>
      <VERS vnumber="37">Jēzus sacīja viņam: Mīli Dievu savu Kungu no visas savas sirds, no visas savas dvēseles un no visa sava prāta!</VERS>
      <VERS vnumber="38">Šis ir lielākais un pirmais bauslis!</VERS>
      <VERS vnumber="39">Bet otrs tam līdzīgs: mīli savu tuvāko kā sevi pašu!</VERS>
      <VERS vnumber="40">Šajos divos baušļos ietverta visa bauslība un pravieši.</VERS>
      <VERS vnumber="41">Bet kad farizeji bija sanākuši, Jēzus jautāja viņiem,</VERS>
      <VERS vnumber="42">Sacīdams: Kā jums šķiet, kas ir Kristus? Kā dēls Viņš ir? Viņi atbildēja: Dāvida.</VERS>
      <VERS vnumber="43">Viņš sacīja tiem: Kā tad Dāvids garā sauc Viņu par Kungu, sacīdams tā:</VERS>
      <VERS vnumber="44">Kungs sacīja manam Kungam: Sēdies pie manas labās rokas, iekams es lieku Tavus ienaidniekus par paklāju Tavām kājām.</VERS>
      <VERS vnumber="45">Bet ja Dāvids sauc Viņu par Kungu, kā tad Viņš ir tā dēls?</VERS>
      <VERS vnumber="46">Un neviens nevarēja Viņam ne vārda atbildēt; un no šīs dienas neviens neuzdrošinājās Viņam vairs jautāt.</VERS>
    </CHAPTER>
    <CHAPTER cnumber="23">
      <VERS vnumber="1">Tad Jēzus runāja ar ļaudīm un saviem mācekļiem,</VERS>
      <VERS vnumber="2">Sacīdams: Rakstu mācītāji un farizeji nosēdušies Mozus krēslā.</VERS>
      <VERS vnumber="3">Visu, ko viņi jums saka, to ievērojiet un dariet, bet pēc viņu darbiem nedariet, jo viņi gan saka, bet paši nedara.</VERS>
      <VERS vnumber="4">Jo viņi sasien smagas un nepanesamas nastas un uzkrauj tās cilvēku pleciem, bet paši negrib tās ar pirkstu kustināt.</VERS>
      <VERS vnumber="5">Un viņi tāpēc dara visus savus darbus, lai ļaudis tos redzētu: viņi lieto platas lūgšanas siksnas un garus pušķus pie drēbēm.</VERS>
      <VERS vnumber="6">Viņi mīl pirmās vietas mielastos un pirmos sēdekļus sinagogās.</VERS>
      <VERS vnumber="7">Un lai ļaudis viņus tirgus laukumos sveicinātu un sauktu par "rabbi".</VERS>
      <VERS vnumber="8">Bet jūs nesaucieties par rabbi, jo viens ir jūsu Mācītājs, bet jūs visi esat brāļi!</VERS>
      <VERS vnumber="9">Un nevienu nesauciet virs zemes par tēvu, jo viens ir jūsu Tēvs, kas ir debesīs.</VERS>
      <VERS vnumber="10">Un nesaucieties par mācītājiem, jo viens ir jūsu Mācītājs - Kristus!</VERS>
      <VERS vnumber="11">Bet lielākais starp jums lai ir jūsu kalps!</VERS>
      <VERS vnumber="12">Bet kas sevi paaugstinās, tiks pazemots; bet kas sevi pazemos, tiks paaugstināts.</VERS>
      <VERS vnumber="13">Bet bēdas jums, rakstu mācītāji un farizeji, jūs liekuļi, jo jūs aizslēdzat debesvalstību cilvēkiem; jūs paši neejat iekšā un neļaujat ieiet tiem, kas to vēlas.</VERS>
      <VERS vnumber="14">Bēdas jums, rakstu mācītāji un farizeji, jūs liekuļi, jo jūs apēdat atraitņu mājas, skaitot garas lūgšanas; tāpēc jūs saņemsiet bargāko sodu.</VERS>
      <VERS vnumber="15">Bēdas jums, rakstu mācītāji un farizeji, jūs liekuļi, jo jūs apstaigājat jūru un sauszemi, lai iegūtu kaut vienu jūdu ticībai; un, kad tas noticis, tad jūs padarāt viņu par elles mantinieku, divreiz ļaunāku, nekā jūs paši.</VERS>
      <VERS vnumber="16">Bēdas jums, jūs aklie vadoņi, kas sakāt: ja kāds zvēr pie svētnīcas, tas nav nekas, bet kas zvēr pie svētnīcas zelta, tam tas jāpilda.</VERS>
      <VERS vnumber="17">Jūs, neprātīgie un aklie! Jo kas vairāk: vai zelts, vai svētnīca, kas svētī zeltu?</VERS>
      <VERS vnumber="18">Un, ja kas zvēr pie altāra, tas nav nekas; bet ja kāds zvēr pie dāvanas, kas atrodas uz tā, tam tas jāpilda.</VERS>
      <VERS vnumber="19">Jūs aklie! Kas vairāk: dāvana vai altāris, kas svētī dāvanu?</VERS>
      <VERS vnumber="20">Kas zvēr pie altāra, zvēr pie tā un visa, kas uz tā atrodas.</VERS>
      <VERS vnumber="21">Un kas zvēr pie svētnīcas, zvēr pie tās un pie visa, ka tanī atrodas.</VERS>
      <VERS vnumber="22">Un kas pie debesīm zvēr, tas zvēr pie Dieva troņa un pie tā, kas uz tā sēd.</VERS>
      <VERS vnumber="23">Bēdas jums, rakstu mācītāji un farizeji, jūs liekuļi! Jūs dodat desmito daļu no mētrām, dillēm un ķimenēm, bet neievērojat svarīgāko bauslībā: taisnību, žēlsirdību un ticību. Šo jums vajadzēja darīt un to neatstāt.</VERS>
      <VERS vnumber="24">Jūs, aklie vadoņi, kas odus izkāšat, bet kamieļus aprijat!</VERS>
      <VERS vnumber="25">Bēdas jums, rakstu mācītāji un farizeji, jūs liekuļi, jo jūs tīrāt biķera un bļodas ārpusi, bet savā iekšienē jūs esat pilni laupījuma un netīrības.</VERS>
      <VERS vnumber="26">Aklais farizej, iztīri vispirms biķera un bļodas iekšieni, lai tad arī ārpuse kļūtu tīra!</VERS>
      <VERS vnumber="27">Bēdas jums, rakstu mācītāji un farizeji, jūs liekuļi, jo jūs līdzinaties nobalsinātiem kapiem, kas no ārienes cilvēkiem izrādās daiļi, bet iekšā ir miroņu kaulu un visādas netīrības pilni.</VERS>
      <VERS vnumber="28">Tā arī jūs: ārīgi gan jūs cilvēkiem izrādāties taisnīgi, bet iekšķīgi jūs esat liekulības un netaisnības pilni.</VERS>
      <VERS vnumber="29">Bēdas jums, rakstu mācītāji un farizeji, jūs liekuļi! Jūs ceļat kapenes praviešiem un izrotājat pieminekļus taisnīgajiem,</VERS>
      <VERS vnumber="30">Un sakāt: ja mēs dzīvotu savu tēvu laikos, mēs nekļūtu viņu līdzdalībnieki praviešu asins izliešanā.</VERS>
      <VERS vnumber="31">Tātad jūs liecināt par sevi, ka jūs esat to bērni, kas nogalināja praviešus.</VERS>
      <VERS vnumber="32">Tad nu piepildiet savu tēvu mēru!</VERS>
      <VERS vnumber="33">Jūs, čūsku un odžu izdzimums, kā jūs izbēgsiet no elles sodības?</VERS>
      <VERS vnumber="34">Lūk, tāpēc es sūtu praviešus un gudros, un rakstu mācītājus; un dažus no viņiem jūs nogalināsiet un sitīsiet krustā, un dažus šaustīsiet savās sinagogās un vajāsiet no vienas pilsētas uz otru,</VERS>
      <VERS vnumber="35">Lai uz jums nāktu visas taisnīgās asinis, kas izlietas virs zemes, sākot ar taisnīgā Ābela asinīm līdz Zaharija, Barahija dēla, asinīm, ko jūs nogalinājāt starp svētnīcu un altāri.</VERS>
      <VERS vnumber="36">Patiesi es jums saku: tas viss nāks pār šo paaudzi.</VERS>
      <VERS vnumber="37">Jeruzaleme, Jeruzaleme, kas nokauj praviešus un akmeņiem nomētā tos, kas pie tevis sūtīti! Cik reizes es gribēju sapulcināt tavus bērnus, kā vista savāc savus cāļus zem spārniem, bet tu negribēji!</VERS>
      <VERS vnumber="38">Lūk, jūsu māja tiek jums atstāta postā!</VERS>
      <VERS vnumber="39">Jo es jums saku: no šī laika jūs mani vairs neredzēsiet, iekams sacīsiet: svētīgs, kas nāk Kunga vārdā!</VERS>
    </CHAPTER>
    <CHAPTER cnumber="24">
      <VERS vnumber="1">Jēzus atstāja svētnīcu un aizgāja. Tad Viņa mācekļi pienāca, lai rādītu Viņam svētnīcas celtnes.</VERS>
      <VERS vnumber="2">Bet Viņš atbildēja un sacīja tiem: Vai jūs redzat to visu? Patiesi es jums saku: šeit nepaliks akmens uz akmens, kas netiktu nopostīts.</VERS>
      <VERS vnumber="3">Bet kad Viņš sēdēja Olīvkalnā, mācekļi vieni pienāca pie Viņa un sacīja: Saki mums, kad tas viss notiks, un kāda būs Tavas atnākšanas un pasaules gala zīme?</VERS>
      <VERS vnumber="4">Jēzus atbildēja un sacīja viņiem: Uzmanieties, lai neviens jūs nepieviltu!</VERS>
      <VERS vnumber="5">Jo daudzi nāks manā vārdā un sacīs: Es esmu Kristus; un tie pievils daudzus.</VERS>
      <VERS vnumber="6">Jūs dzirdēsiet par kariem un karu baumām. Pielūkojiet un nebaidieties, jo tam visam jānotiek, bet tas vēl nav gals.</VERS>
      <VERS vnumber="7">Jo tauta celsies pret tautu un valsts pret valsti, un būs mēris, bads un vietvietām zemestrīces.</VERS>
      <VERS vnumber="8">Bet tas viss tikai ciešanu sākums.</VERS>
      <VERS vnumber="9">Tad jūs nodos mokās un jūs nonāvēs; un jūs būsiet visu tautu nīsti mana vārda dēļ.</VERS>
      <VERS vnumber="10">Un tad daudzi ieļaunosies, un viens otru nodos, un viens otru ienīdīs.</VERS>
      <VERS vnumber="11">Un radīsies daudzi viltus pravieši, un pievils daudzus.</VERS>
      <VERS vnumber="12">Un tāpēc mīlestība daudzos atdzisīs, jo netaisnība būs pārpilnībā.</VERS>
      <VERS vnumber="13">Bet, kas pastāvēs līdz galam, tas būs pestīts.</VERS>
      <VERS vnumber="14">Un šīs valstības evaņģēlijs tiks sludināts visā pasaulē, visām tautām par liecību; un tad nāks gals.</VERS>
      <VERS vnumber="15">Un, kad jūs redzēsiet izpostīšanas negantību esam svētajā vietā, kā to pravietis Daniēls sacījis, - kas to lasa, lai saprot! -</VERS>
      <VERS vnumber="16">Tad tie, kas Jūdejā, lai bēg kalnos!</VERS>
      <VERS vnumber="17">Un kas uz jumta, lai nekāpj zemē iznest kaut ko no savas mājas!</VERS>
      <VERS vnumber="18">Un kas ir tīrumā, lai neatgriežas paņemt savus virssvārkus!</VERS>
      <VERS vnumber="19">Bet bēdas grūtniecēm un zīdītājām tanīs dienās.</VERS>
      <VERS vnumber="20">Bet lūdziet Dievu, lai jūsu bēgšana nenotiek ziemā vai sabatā!</VERS>
      <VERS vnumber="21">Jo tad būs lielas bēdas, kādas nav bijušas no pasaules sākuma līdz pat šim un arī vairs nebūs.</VERS>
      <VERS vnumber="22">Un ja šīs dienas nesaīsinātu, tad neviena miesa neizglābtos; bet izredzēto dēļ šīs dienas saīsinās.</VERS>
      <VERS vnumber="23">Ja tad kāds jums sacītu: Lūk, še vai tur ir Kristus, neticiet!</VERS>
      <VERS vnumber="24">Jo celsies viltus Kristi un viltus pravieši un darīs lielas zīmes un brīnumus, lai maldinātu, ja tas iespējams, arī izredzētos.</VERS>
      <VERS vnumber="25">Lūk, es jums saku to jau iepriekš.</VERS>
      <VERS vnumber="26">Ja tad jums sacīs: Lūk, Viņš ir tuksnesī, neizejiet! Lūk, Viņš ir kambaros, tad neticiet!</VERS>
      <VERS vnumber="27">Jo kā zibens rodas austrumos un atspīd līdz rietumiem, tā būs arī ar Cilvēka Dēla atnākšanu.</VERS>
      <VERS vnumber="28">Jo kur ir miesa, tur salasās arī ērgļi.</VERS>
      <VERS vnumber="29">Bet tūdaļ pēc šo bēdu dienām saule aptumšosies, un mēness nedos savu spīdumu, un zvaigznes kritīs no debesīm, un debesu stiprumi sakustēsies.</VERS>
      <VERS vnumber="30">Un tad Cilvēka Dēla zīme parādīsies debesīs; un tad visas zemes ciltis vaimanās; un viņas redzēs Cilvēka Dēlu nākam debesu padebešos lielā spēkā un godībā.</VERS>
      <VERS vnumber="31">Un Viņš sūtīs savus eņģeļus ar bazūnēm un stipru skaņu; un tie savāks Viņa izredzētos no četriem vējiem, no vienas debesu malas līdz otrai.</VERS>
      <VERS vnumber="32">Bet mācieties līdzību no vīģes koka: kad zari jau paliek maigi un lapas plaukst, ziniet, ka vasara tuvu!</VERS>
      <VERS vnumber="33">Tā arī jūs: kad visu to redzēsiet, ziniet: Viņš ir tuvu  durvīs!</VERS>
      <VERS vnumber="34">Patiesi es jums saku: šī cilts neizzudīs, kamēr tas viss notiks.</VERS>
      <VERS vnumber="35">Debess un zeme zudīs, bet mani vārdi nezudīs.</VERS>
      <VERS vnumber="36">Bet to dienu un stundu neviens nezina, pat ne debesu eņģeļi, kā vienīgi Tēvs.</VERS>
      <VERS vnumber="37">Jo kā bija Noasa dienās, tā būs arī Cilvēka Dēla atnākšanā.</VERS>
      <VERS vnumber="38">Jo kā tanī laikā pirms ūdens plūdiem viņi ēda un dzēra, precējās un devās laulībā līdz tai dienai, kad Noass iegāja šķirstā,</VERS>
      <VERS vnumber="39">Un viņi nesaprata, iekams plūdi nāca un aizrāva visus; tā būs arī Cilvēka Dēla atnākšanā.</VERS>
      <VERS vnumber="40">Tad divi būs tīrumā: vienu paņems, otru atstās.</VERS>
      <VERS vnumber="41">Divas mals dzirnavās: vienu paņems, otru atstās.</VERS>
      <VERS vnumber="42">Tāpēc esiet modri, jo jūs nezināt, kurā stundā jūsu Kungs atnāks.</VERS>
      <VERS vnumber="43">Bet tas jums jāzina: ja nama tēvs zinātu, kurā stundā zaglis nāks, tad viņš paliktu nomodā un neļautu ielauzties savā mājā.</VERS>
      <VERS vnumber="44">Tāpēc esiet arī jūs sagatavoti, jo jūs nezināt, kurā stundā Cilvēka Dēls atnāks.</VERS>
      <VERS vnumber="45">Kā tev šķiet, kurš ir uzticīgais un gudrais kalps, ko kungs iecēla pār savu saimi, lai viņiem dotu barību īstā laikā?</VERS>
      <VERS vnumber="46">Bet ja ļaunais kalps sacīs savā sirdī: mans kungs kavējas nākt,</VERS>
      <VERS vnumber="47">Patiesi es jums saku: Viņš to iecels pār visiem saviem īpašumiem.</VERS>
      <VERS vnumber="49">Un iesāks sist savus līdzdarbiniekus, un ēdīs, un dzers ar plītniekiem,</VERS>
      <VERS vnumber="50">Tad šī kalpa kungs nāks tādā dienā, kad viņš to negaida, un stundā, kuru nezina.</VERS>
      <VERS vnumber="51">Un viņš to satrieks un dos tam kopalgu ar liekuļiem: tur būs raudāšana un zobu griešana.</VERS>
    </CHAPTER>
    <CHAPTER cnumber="25">
      <VERS vnumber="1">Tad debesvalstība būs pielīdzināma desmit jaunavām, kas, paņēmušas savas lampiņas, izgāja pretim līgavainim un līgavai.</VERS>
      <VERS vnumber="2">Bet piecas no tām bija vieglprātīgas un piecas gudras.</VERS>
      <VERS vnumber="3">Jo piecas vieglprātīgās paņēma sev līdz lampiņas, bet nepaņēma eļļu.</VERS>
      <VERS vnumber="4">Bet gudrās līdz ar lampiņām paņēma arī eļļu savos traukos.</VERS>
      <VERS vnumber="5">Kad līgavainis kavējās, visas iemiga un gulēja.</VERS>
      <VERS vnumber="6">Bet nakts vidū atskanēja sauciens: Lūk, līgavainis nāk, izejiet viņam pretim!</VERS>
      <VERS vnumber="7">Tad visas šīs jaunavas uzcēlās un iededzināja savas lampiņas.</VERS>
      <VERS vnumber="8">Bet vieglprātīgās sacīja gudrajām: Dodiet mums no jūsu eļļas, jo mūsu lampiņas izdziest.</VERS>
      <VERS vnumber="9">Gudrās atbildēja, sacīdamas: Lai nepietrūktu mums un jums, labāk ejiet pie pārdevējiem un nopērciet sev!</VERS>
      <VERS vnumber="10">Bet kamēr viņas gāja pirkt, atnāca līgavainis; un kas bija sagatavojušās, tās kopā ar viņu iegāja kāzās un durvis aizslēdza.</VERS>
      <VERS vnumber="11">Bet pēc tam atnāca arī pārējās jaunavas un sacīja: Kungs, kungs, atver mums!</VERS>
      <VERS vnumber="12">Bet viņš atbildēja un sacīja: Patiesi es jums saku: es jūs nepazīstu.</VERS>
      <VERS vnumber="13">Tāpēc esiet modri, jo nezināt ne dienu, ne stundu!</VERS>
      <VERS vnumber="14">Tas tāpat kā ar cilvēku, kas pirms aizceļošanas sasauca savus kalpus un uzticēja viņiem savu mantu.</VERS>
      <VERS vnumber="15">Un vienam viņš deva piecus talentus, citam divus, bet citam vienu, katram pēc tā spējām; un pats tūdaļ aizceļoja.</VERS>
      <VERS vnumber="16">Bet tas, kas piecus talentus bija saņēmis, aizgāja un laida tos darbā, un ieguva citus piecus.</VERS>
      <VERS vnumber="17">Tāpat tas, kas divus bija saņēmis, ieguva citus divus.</VERS>
      <VERS vnumber="18">Bet tas, kas bija saņēmis vienu, aizgāja un ieraka to zemē, un tā paslēpa sava kunga naudu.</VERS>
      <VERS vnumber="19">Bet pēc ilga laika pārnāca šo kalpu kungs un sāka norēķināties ar viņiem.</VERS>
      <VERS vnumber="20">Tad atnāca tas, kas bija saņēmis piecus talentus. Viņš atnesa vēl piecus talentus un sacīja: Kungs, tu man iedevi piecus talentus, lūk, es ieguvu vēl citus piecus!</VERS>
      <VERS vnumber="21">Tad viņa kungs sacīja tam: Pareizi, tu labais un uzticīgais kalps. Tu esi bijis uzticīgs mazumā, es tevi iecelšu daudzumā. Ieej sava kunga priekā!</VERS>
      <VERS vnumber="22">Atnāca arī tas, kas divus talentus bija saņēmis, un sacīja: Kungs, tu man iedevi divus talentus; lūk, es ieguvu vēl citus divus!</VERS>
      <VERS vnumber="23">Viņa kungs sacīja tam: Labi, labais un uzticīgais kalps. Tu biji uzticīgs mazumā, es tevi iecelšu daudzumā. Ieej sava kunga priekā!</VERS>
      <VERS vnumber="24">Bet atnāca arī tas, kas vienu talentu bija saņēmis, un sacīja: Kungs, es zinu, ka tu esi bargs cilvēks: tu pļauj tur, kur tu neesi sējis, un savāc, kur neesi izkaisījis.</VERS>
      <VERS vnumber="25">Es baidījos, aizgāju un paslēpu tavu talentu zemē. Lūk, te saņem, kas tavs!</VERS>
      <VERS vnumber="26">Bet viņa kungs atbildēja un tam sacīja: ļaunais un kūtrais kalps! Tu zināji, ka es pļauju tur, kur neesmu sējis, un savācu, kur neesmu kaisījis.</VERS>
      <VERS vnumber="27">Taču tev vajadzēja dot manu naudu naudas mainītājiem, lai es pārnācis saņemtu savu mantu ar augļiem.</VERS>
      <VERS vnumber="28">Tāpēc atņemiet viņam talentu un dodiet tam, kam desmit talentu!</VERS>
      <VERS vnumber="29">Jo katram, kam ir, tiks dots, un tam būs pārpilnībā; bet no tā, kam nav, tiks atņemts arī tas, kas viņam šķietami ir.</VERS>
      <VERS vnumber="30">Bet nelietīgo kalpu izmetiet ārējās tumsībās; tur būs raudāšana un zobu griešana.</VERS>
      <VERS vnumber="31">Bet kad Cilvēka Dēls nāks savā majestātē un visi eņģeļi līdz ar Viņu, tad Viņš sēdēs savā godības tronī.</VERS>
      <VERS vnumber="32">Un visas tautas tiks sapulcinātas Viņa priekšā; un Viņš tās atdalīs vienu no otras, kā gans atšķir avis no āžiem.</VERS>
      <VERS vnumber="33">Un Viņš novietos avis savā labajā, bet āžus kreisajā pusē.</VERS>
      <VERS vnumber="34">Tad ķēniņš sacīs tiem, kas būs Viņa labajā pusē: Nāciet jūs, mana Tēva svētītie, un iemantojiet valstību, kas jums sagatavota no pasaules radīšanas!</VERS>
      <VERS vnumber="35">Jo es biju izsalcis, un jūs mani paēdinājāt; es biju izslāpis, un jūs man devāt dzert; es biju svešinieks un jūs mani pieņēmāt.</VERS>
      <VERS vnumber="36">Es biju kails un jūs mani apģērbāt; es biju slims un jūs mani apmeklējāt; es biju cietumā un jūs atnācāt pie manis.</VERS>
      <VERS vnumber="37">Tad taisnīgie atbildēs Viņam un sacīs: Kungs, kad mēs esam redzējuši Tevi izsalkušu un Tevi paēdinājuši, izslāpušu un devuši Tev dzert?</VERS>
      <VERS vnumber="38">Kad mēs esam redzējuši Tevi kā svešinieku un Tevi pieņēmuši, vai kailu un Tevi apģērbuši?</VERS>
      <VERS vnumber="39">Kad mēs esam redzējuši Tevi slimu vai cietumā un esam gājuši pie Tevis?</VERS>
      <VERS vnumber="40">Un ķēniņš atbildēs viņiem un sacīs: Patiesi es jums saku: ko jūs esat darījuši vienam no šiem maniem vismazākajiem brāļiem, to jūs esat man darījuši.</VERS>
      <VERS vnumber="41">Tad Viņš sacīs arī tiem, kas pa kreisi: Ejiet prom no manis jūs, nolādētie, mūžīgajā ugunī, kas ir sagatavota velnam un tā eņģeļiem!</VERS>
      <VERS vnumber="42">Jo es biju izsalcis, un jūs mani nepaēdinājāt; es biju izslāpis, un jūs man nedevāt dzert.</VERS>
      <VERS vnumber="43">Es biju svešinieks, un jūs mani nepieņēmāt; biju kails, un jūs mani neapģērbāt; es biju slims un biju cietumā, bet jūs mani neapmeklējāt.</VERS>
      <VERS vnumber="44">Tad atbildēs arī tie un sacīs Viņam: Kungs, kad mēs redzējām Tevi izsalkušu vai izslāpušu, vai kā svešinieku, vai neapģērbtu, vai slimu, vai cietumā, un neesam Tev kalpojuši?</VERS>
      <VERS vnumber="45">Tad Viņš atbildēs tiem un sacīs: Patiesi es jums saku: ko jūs neesat darījuši vienam no šiem vismazākajiem, to jūs arī man neesat darījuši.</VERS>
      <VERS vnumber="46">Un šie ieies mūžīgajās mokās, bet taisnīgie - mūžīgajā dzīvē.</VERS>
    </CHAPTER>
    <CHAPTER cnumber="26">
      <VERS vnumber="1">Un beidzot notika, ka Jēzus, kad bija pabeidzis visas šīs runas, sacīja saviem mācekļiem:</VERS>
      <VERS vnumber="2">Jūs zināt, ka pēc divām dienām būs Lieldienas; un Cilvēka Dēls tiks nodots, lai Viņu krustā sistu.</VERS>
      <VERS vnumber="3">Tad sapulcējās augstie priesteri un tautas vecākie augstā priestera, kas saucās Kaifa, namā.</VERS>
      <VERS vnumber="4">Un viņi apspriedās, kā Jēzu ar viltu aizturēt un nonāvēt.</VERS>
      <VERS vnumber="5">Bet viņi sacīja: Tikai ne svētku dienā, lai kādreiz ļaudīs nesaceltu nemieru.</VERS>
      <VERS vnumber="6">Bet kad Jēzus bija Betānijā, Sīmaņa spitālīgā namā,</VERS>
      <VERS vnumber="7">Pie Viņa pienāca sieviete, kurai bija alabastra trauks ar dārgo svaidāmo eļļu; un viņa izlēja to uz Viņa galvas, Viņam pie galda esot.</VERS>
      <VERS vnumber="8">Kad mācekļi to redzēja, viņi saskaitās un sacīja: Kāpēc šī izšķērdība?</VERS>
      <VERS vnumber="9">Jo varēja to dārgi pārdot un naudu izdalīt trūcīgajiem.</VERS>
      <VERS vnumber="10">Bet Jēzus, to zinādams, sacīja viņiem: Kāpēc jūs skumdināt šo sievieti, jo viņa man darījusi labu darbu,</VERS>
      <VERS vnumber="11">Jo nabagi vienmēr pie jums, bet es neesmu vienmēr.</VERS>
      <VERS vnumber="12">Jo viņa, izliedama šīs svaidāmās zāles uz manas miesas, sagatavoja mani apbedīšanai.</VERS>
      <VERS vnumber="13">Patiesi es jums saku: Kur vien visā pasaulē sludinās šo evaņģēliju, tur arī sacīs viņas piemiņai, ko tā darījusi.</VERS>
      <VERS vnumber="14">Tad viens no tiem divpadsmit, kuram vārds Jūdass Iskariots, aizgāja pie augstajiem priesteriem</VERS>
      <VERS vnumber="15">Un sacīja viņiem: Ko jūs gribat man dot, un es jums Viņu nodošu? Un viņi nolēma tam trīsdesmit sudraba gabalus.</VERS>
      <VERS vnumber="16">Un no tā laika tas meklēja izdevību, lai Viņu nodotu.</VERS>
      <VERS vnumber="17">Bet pirmajā neraudzētās maizes dienā mācekļi nāca pie Jēzus un sacīja: Kur Tu vēlies, lai mēs Tev sagatavojam Lieldienu maltīti?</VERS>
      <VERS vnumber="18">Un Jēzus sacīja: Ejiet pilsētā pie zināmā (cilvēka) un sakiet viņam: Mācītājs saka: Mans laiks tuvu; pie tevis es ar saviem mācekļiem svinēšu Lieldienas.</VERS>
      <VERS vnumber="19">Un mācekļi darīja tā, kā Jēzus bija tiem pavēlējis; un viņi sagatavoja Lieldienas.</VERS>
      <VERS vnumber="20">Un Viņš, vakaram iestājoties, ar saviem divpadsmit mācekļiem novietojās pie galda.</VERS>
      <VERS vnumber="21">Un Viņš, tiem ēdot, sacīja: Patiesi es jums saku, ka viens no jums mani nodos.</VERS>
      <VERS vnumber="22">Un viņi ļoti noskuma, un viens pēc otra sāka jautāt: Kungs, vai es tas esmu?</VERS>
      <VERS vnumber="23">Bet Viņš atbildēja un sacīja: Kas kopā ar mani mērc roku bļodā, tas mani nodos.</VERS>
      <VERS vnumber="24">Cilvēka Dēls gan aiziet, kā par Viņu ir rakstīts, bet bēdas tam cilvēkam, kas nodod Cilvēka Dēlu; būtu labi, ja šis cilvēks nebūtu dzimis.</VERS>
      <VERS vnumber="25">Bet Jūdass, kas Viņu nodeva, atbildēja, sacīdams: Rabbi, vai es tas esmu? Viņš tam atbildēja: Tu to pateici.</VERS>
      <VERS vnumber="26">Bet, tiem ēdot, Jēzus paņēma maizi un svētīja, un lauza, un deva to saviem mācekļiem, un sacīja: Ņemiet un ēdiet, šī ir mana Miesa!</VERS>
      <VERS vnumber="27">Un Viņš, paņēmis biķeri, pateicās un deva viņiem, sacīdams: Dzeriet visi no tā!</VERS>
      <VERS vnumber="28">Šīs ir manas Jaunās derības Asinis, kuras par daudziem tiks izlietas grēku piedošanai.</VERS>
      <VERS vnumber="29">Bet es jums saku, ka no šī laika es vairs nedzeršu no šiem vīna koka augļiem līdz tai dienai, kad es to ar jums no jauna dzeršu sava Tēva valstībā.</VERS>
      <VERS vnumber="30">Un viņi, noskaitījuši pateicības lūgšanu, aizgāja uz Olīvkalnu.</VERS>
      <VERS vnumber="31">Tad Jēzus sacīja viņiem: Jūs visi šinī naktī ieļaunosieties no manis, jo ir rakstīts: Es sitīšu ganu, un ganāmā pulka avis izklīdīs.</VERS>
      <VERS vnumber="32">Bet pēc manas augšāmcelšanās es pirms jums aiziešu uz Galileju.</VERS>
      <VERS vnumber="33">Bet Pēteris atbildēja un sacīja Viņam: Un ja visi no Tevis ieļaunotos, es nekad neieļaunošos.</VERS>
      <VERS vnumber="34">Jēzus viņam sacīja: Patiesi es tev saku, ka šinī naktī, pirms gailis dziedās, tu mani trīskārt noliegsi.</VERS>
      <VERS vnumber="35">Pēteris sacīja Viņam: Kaut arī man nāktos ar Tevi mirt, es Tevi nenoliegšu. Tāpat sacīja visi citi mācekļi.</VERS>
      <VERS vnumber="36">Tad Jēzus kopā ar viņiem aizgāja uz muižu, ko sauc par Ģetzemani, un sacīja saviem mācekļiem: Sēdieties šeit, kamēr es aiziešu tālāk un pielūgšu Dievu!</VERS>
      <VERS vnumber="37">Un Viņš ņēma sev līdz Pēteri un divus Zebedeja dēlus un iesāka skumt un baiļoties.</VERS>
      <VERS vnumber="38">Tad Viņš tiem sacīja: Mana dvēsele ir noskumusi līdz nāvei; palieciet šeit un esiet ar mani nomodā!</VERS>
      <VERS vnumber="39">Un, nedaudz pagājis uz priekšu, Viņš krita uz sava vaiga, lūdza Dievu un sacīja: Mans Tēvs, ja tas ir iespējams, tad lai šis biķeris iet man secen, tomēr ne kā es vēlos, bet kā Tu!</VERS>
      <VERS vnumber="40">Un Viņš gāja pie saviem mācekļiem un atrada viņus guļot, un sacīja Pēterim: Tā jūs nespējāt pat vienu stundu būt ar mani nomodā?</VERS>
      <VERS vnumber="41">Esiet modri un lūdziet Dievu, lai jūs nekristu kārdināšanā! Gars gan ir modrs, bet miesa vāja.</VERS>
      <VERS vnumber="42">Atkal Viņš aizgāja otrreiz un lūdza Dievu, sacīdams: Mans Tēvs, ja šis biķeris nevar iet man secen un man tas jāizdzer, tad lai notiek Tavs prāts!</VERS>
      <VERS vnumber="43">Un Viņš atkal nāca un atrada tos guļot, jo viņu acis bija smagas.</VERS>
      <VERS vnumber="44">Un Viņš, atstājis tos, aizgāja atkal un trešo reizi lūdza Dievu, sacīdams tos pašus vārdus.</VERS>
      <VERS vnumber="45">Tad Viņš nāca pie saviem mācekļiem un sacīja tiem: Guliet jau nu un dusiet; lūk, stunda pienākusi, un Cilvēka Dēls tiks nodots grēcinieku rokās.</VERS>
      <VERS vnumber="46">Celieties, iesim! Lūk, tuvojas tas, kas mani nodos!</VERS>
      <VERS vnumber="47">Un kamēr Viņš vēl runāja, lūk, nāca Jūdass, viens no divpadsmit, un līdz ar viņu daudz ļaužu ar zobeniem un rungām, kurus sūtīja augstie priesteri un tautas vecākie.</VERS>
      <VERS vnumber="48">Bet Viņa nodevējs bija devis tiem zīmi, sacīdams: kuru es skūpstīšu, ir Viņš, to aizturiet!</VERS>
      <VERS vnumber="49">Un tūliņ viņš piegāja pie Jēzus un sacīja: Esi sveicināts, Rabbi! Un skūpstīja Viņu.</VERS>
      <VERS vnumber="50">Bet Jēzus sacīja viņam: Draugs, kāpēc tu atnāci? Tad tie piegāja, satvēra Jēzu un aizturēja Viņu.</VERS>
      <VERS vnumber="51">Lūk, viens no tiem, kas bija ar Jēzu, izstiepa roku, izvilka savu zobenu, cirta augstā priestera kalpam un nocirta tam ausi.</VERS>
      <VERS vnumber="52">Tad Jēzus sacīja viņam: Liec savu zobenu savā vietā, jo visi, kas zobenu tver, no zobena ies bojā.</VERS>
      <VERS vnumber="53">Vai tu domā, ka es nevaru lūgt savu Tēvu, un Viņš man tūliņ neatsūtītu vairāk nekā divpadsmit leģionu eņģeļu?</VERS>
      <VERS vnumber="54">Kā tad lai izpildītos Raksti, ka tam tā jānotiek?</VERS>
      <VERS vnumber="55">Tanī stundā Jēzus sacīja pūlim: Kā pret slepkavu jūs esat izgājuši ar zobeniem un rungām mani gūstīt. Ik dienas es sēdēju pie jums svētnīcā mācīdams, un jūs mani neaizturējāt.</VERS>
      <VERS vnumber="56">Bet tas viss notika, lai piepildītos pravieša raksti. Tad visi mācekļi atstāja Viņu un aizbēga.</VERS>
      <VERS vnumber="57">Bet tie, kas Jēzu saņēma, noveda Viņu pie augstā priestera Kaifas, kur bija sapulcējušies rakstu mācītāji un vecākie.</VERS>
      <VERS vnumber="58">Bet Pēteris sekoja Viņam no tālienes līdz pat augstā priestera pagalmam. Un viņš, iegājis iekšā, apsēdās pie kalpiem, lai redzētu galu.</VERS>
      <VERS vnumber="59">Bet augstie priesteri un visa tiesa meklēja nepatiesu liecību pret Jēzu, lai Viņu notiesātu nāvē,</VERS>
      <VERS vnumber="60">Un neatrada, lai gan uzstājās daudz netaisnu liecinieku. Bet beidzot nāca divi netaisni liecinieki</VERS>
      <VERS vnumber="61">Un sacīja: Viņš ir teicis: es varu Dieva namu nojaukt un to trijās dienās atkal uzcelt.</VERS>
      <VERS vnumber="62">Un augstais priesteris piecēlās un sacīja Viņam: Vai Tu nekā neatbildi uz to, ko tie pret Tevi liecina?</VERS>
      <VERS vnumber="63">Bet Jēzus klusēja. Un augstais priesteris sacīja Viņam: Es zvērinu Tevi pie dzīvā Dieva, lai Tu mums sacītu, vai Tu esi Kristus, Dieva Dēls?</VERS>
      <VERS vnumber="64">Jēzus viņam sacīja: Tu to pateici: bet es jums saku, ka no šī laika jūs redzēsiet Cilvēka Dēlu sēžam pie Visspēcīgā Dieva labās rokas un nākam debesu padebešos.</VERS>
      <VERS vnumber="65">Tad augstais priesteris saplēsa savas drēbes, sacīdams: Viņš Dievu zaimojis. Kāpēc mums vēl vajag liecinieku? Lūk, tagad jūs paši dzirdējāt zaimus.</VERS>
      <VERS vnumber="66">Kā jums šķiet? Bet viņi atbildēja un sacīja: Viņš nāvi pelnījis.</VERS>
      <VERS vnumber="67">Tad tie spļāva Viņam sejā un sita Viņu dūrēm, bet citi pliķēja Viņu sejā</VERS>
      <VERS vnumber="68">Un sacīja: Uzmini, Kristu, kurš Tevi sita?</VERS>
      <VERS vnumber="69">Bet Pēteris sēdēja ārā, pagalmā. Un viena kalpone pienāca pie Viņa, sacīdama: Arī tu biji ar Jēzu no Galilejas.</VERS>
      <VERS vnumber="70">Bet viņš to noliedza visu priekšā, sacīdams: Es nezinu, ko tu runā.</VERS>
      <VERS vnumber="71">Bet kad viņš gāja pa vārtiem, viņu ieraudzīja cita kalpone un sacīja tiem, kas tur bija: Arī šis bija ar Jēzu Nācarieti.</VERS>
      <VERS vnumber="72">Un viņš atkal liedzās, zvērēdams: Es to Cilvēku nepazīstu.</VERS>
      <VERS vnumber="73">Un pēc īsa brīža piegāja tie, kas tur stāvēja, un sacīja Pēterim: Patiesi tu esi viens no tiem, jo arī tava valoda nodod tevi.</VERS>
      <VERS vnumber="74">Tad viņš sāka lādēties un zvērēt, ka viņš to Cilvēku nepazīst. Un tūdaļ gailis dziedāja.</VERS>
      <VERS vnumber="75">Un Pēteris atminējās Jēzus vārdus, ko Viņš bija teicis: Pirms gailis dziedās, tu mani trīskārt noliegsi. Un viņš, izgājis ārā, rūgti raudāja.</VERS>
    </CHAPTER>
    <CHAPTER cnumber="27">
      <VERS vnumber="1">Bet rīta agrumā visi augstie priesteri un tautas vecākie apspriedās par Jēzu, lai Viņu nodotu nāvei.</VERS>
      <VERS vnumber="2">Un tie, saistījuši Viņu, aizveda un nodeva zemes pārvaldniekam Poncijam Pilātam.</VERS>
      <VERS vnumber="3">Tad Jūdass, Viņa nodevējs, redzēdams, ka Viņš notiesāts, žēluma pamudināts, aiznesa trīsdesmit sudraba gabalus augstajiem priesteriem</VERS>
      <VERS vnumber="4">Un sacīja: Es esmu grēkojis, nododams nevainīgas asinis. Bet tie sacīja: Kāda mums daļa? Skaties pats!</VERS>
      <VERS vnumber="5">Un viņš, nometis sudraba gabalus svētnīcā, aizgāja un pakārās cilpā.</VERS>
      <VERS vnumber="6">Bet augstie priesteri paņēma sudraba gabalus un sacīja: Nav brīv tos mest upurlādē, jo tā ir asins nauda.</VERS>
      <VERS vnumber="7">Un apspriedušies viņi nopirka par tiem podnieka tīrumu svešinieku kapsētai.</VERS>
      <VERS vnumber="8">Tāpēc šis tīrums līdz šai dienai saucas Hakeldama, tas ir, asins tīrums.</VERS>
      <VERS vnumber="9">Tā piepildījās pravieša Jeremija sludinājums, kas saka: Un tie saņēma trīsdesmit sudraba gabalus, novērtētā maksu, kādu Izraēļa dēli bija noteikuši,</VERS>
      <VERS vnumber="10">Un atdeva tos par podnieka tīrumu, kā Kungs man pavēlējis.</VERS>
      <VERS vnumber="11">Bet Jēzus nostājās zemes pārvaldnieka priekšā; un pārvaldnieks Viņam jautāja, sacīdams: Vai Tu esi jūdu ķēniņš? Jēzus viņam atbildēja: Tu to saki.</VERS>
      <VERS vnumber="12">Un kad augstie priesteri un vecākie Viņu apsūdzēja, Viņš nekā neatbildēja.</VERS>
      <VERS vnumber="13">Tad Pilāts sacīja Viņam: Vai Tu nedzirdi, cik smagu liecību viņi nodod pret Tevi?</VERS>
      <VERS vnumber="14">Un Viņš tam neatbildēja ne uz vienu vārdu, tā ka pārvaldnieks ļoti brīnījās.</VERS>
      <VERS vnumber="15">Bet augstos svētkos zemes pārvaldnieks mēdza atbrīvot vienu cietumnieku, kuru viņi vēlējās.</VERS>
      <VERS vnumber="16">Bet tanī laikā viņam bija sevišķi ļaunas slavas cietumnieks, vārdā Baraba.</VERS>
      <VERS vnumber="17">Un kad viņi bija sapulcējušies, Pilāts sacīja tiem: Kuru jūs gribat, lai es jums atlaižu, Barabu vai Jēzu, kuru sauc Kristus?</VERS>
      <VERS vnumber="18">Jo viņš zināja, ka tie skaudības dēļ Viņu bija nodevuši.</VERS>
      <VERS vnumber="19">Bet kad viņš sēdēja soģa krēslā, viņa sieva sūtīja pie tā, sacīdama: Neaiztiec šo Taisnīgo, jo es šodien sapnī Viņa dēļ daudz cietu!</VERS>
      <VERS vnumber="20">Bet augstie priesteri un vecākie pamudināja tautu, lai tā pieprasa Barabu, bet Jēzu nogalina.</VERS>
      <VERS vnumber="21">Un zemes pārvaldnieks atbildēja un sacīja viņiem: Kuru no šiem diviem gribat, lai es jums atlaižu? Bet viņi sacīja: Barabu.</VERS>
      <VERS vnumber="22">Pilāts viņiem sacīja: Ko tad man darīt ar Jēzu, kas saucas Kristus?</VERS>
      <VERS vnumber="23">Visi viņi sacīja: Sist Viņu krustā! Zemes pārvaldnieks viņiem sacīja: Ko tad Viņš ļaunu darījis? Bet viņi vēl skaļāk kliedza un sacīja: Sist Viņu krustā!</VERS>
      <VERS vnumber="24">Bet Pilāts, redzēdams to, ka viņš nekā nepanāk, bet troksnis pavairojas, ņēma ūdeni, mazgāja rokas tautas priekšā, sacīdams: Es esmu nevainīgs pie šī Taisnīgā asinīm. Skatieties paši!</VERS>
      <VERS vnumber="25">Un visi ļaudis atbildēja un sacīja: Viņa asinis lai nāk pār mums un pār mūsu bērniem.</VERS>
      <VERS vnumber="26">Tad viņš tiem atlaida Barabu, bet Jēzu, šaustītu, nodeva tiem, lai Viņu sit krustā.</VERS>
      <VERS vnumber="27">Tad pārvaldnieka kareivji ņēma Jēzu tiesas namā un sapulcināja pie Viņa visu pulku.</VERS>
      <VERS vnumber="28">Un tie, izģērbuši Viņu, apvilka Viņam purpura mēteli.</VERS>
      <VERS vnumber="29">Un tie, nopinuši kroni no ērkšķiem, lika to Viņam galvā un niedri Viņa labajā rokā. Un tie, Viņa priekšā ceļos mezdamies, izsmēja Viņu, sacīdami: Esi sveicināts, jūdu ķēniņ!</VERS>
      <VERS vnumber="30">Un tie spļāva uz Viņu, paņēma niedri un sita Viņam pa galvu.</VERS>
      <VERS vnumber="31">Un tie, kad bija Viņu izsmējuši, novilka Viņam mēteli un ietērpa Viņu Viņa paša drēbēs un aizveda, lai Viņu sistu krustā.</VERS>
      <VERS vnumber="32">Bet izgājuši, viņi sastapa cilvēku no Kirēnes, vārdā Sīmani; tie piespieda šo nest Viņa krustu.</VERS>
      <VERS vnumber="33">Un viņi nonāca tai vietā, ko sauc par Golgātu, tas ir, Kalvārijas vietu.</VERS>
      <VERS vnumber="34">Un tie Viņam deva dzert vīnu, sajauktu ar žulti. Un Viņš, baudījis, negribēja to dzert.</VERS>
      <VERS vnumber="35">Bet kad tie bija Viņu krustā piesituši, tie lozējot izdalīja Viņa drēbes, lai izpildītos pravieša priekšsludinājums, kas saka: Viņi izdalīja manas drēbes un par maniem svārkiem meta kauliņus.</VERS>
      <VERS vnumber="36">Un tie sēdēja un apsargāja Viņu.</VERS>
      <VERS vnumber="37">Un virs Viņa galvas tie uzlika Viņa vainas uzrakstu: Šis ir Jēzus, jūdu ķēniņš.</VERS>
      <VERS vnumber="38">Tad divi slepkavas reizē ar Viņu tika sisti krustā: viens pa labi, otrs pa kreisi.</VERS>
      <VERS vnumber="39">Bet garāmgājēji zaimoja Viņu, galvas kratīdami,</VERS>
      <VERS vnumber="40">Un sacīja: Tu, kas noplēs Dieva svētnīcu un to trijās dienās atkal uzcel, atpestī pats sevi! Ja Tu esi Dieva Dēls, nokāp no krusta!</VERS>
      <VERS vnumber="41">Tāpat augstie priesteri ar rakstu mācītājiem un vecākie izsmiedami sacīja:</VERS>
      <VERS vnumber="42">Citiem Viņš palīdzēja, pats sev nevar palīdzēt. Ja Viņš ir Izraēļa ķēniņš, lai nokāpj tagad no krusta, un mēs ticēsim Viņam.</VERS>
      <VERS vnumber="43">Viņš paļāvās uz Dievu, lai tagad glābj, ja Viņš to vēlas, jo Viņš sacījis: Es esmu Dieva Dēls.</VERS>
      <VERS vnumber="44">Bet arī slepkavas, kas līdz ar Viņu bija krustos piesisti, tāpat nievāja Viņu.</VERS>
      <VERS vnumber="45">Bet no sestās stundas tumsa iestājās pār visu zemi līdz pat devītajai stundai.</VERS>
      <VERS vnumber="46">Bet ap devīto stundu Jēzus sauca stiprā balsī, sacīdams: Eli, Eli, lema sabahtani? Tas ir: Mans Dievs, mans Dievs, kāpēc Tu mani atstāji?</VERS>
      <VERS vnumber="47">Bet daži, kas tur stāvēja, to dzirdēdami, teica: Viņš sauc Eliju.</VERS>
      <VERS vnumber="48">Un tūdaļ viens no tiem aizskrēja, paņēma sūkli, piesūcināja to etiķī, uzsprauda niedrē un deva Viņam dzert.</VERS>
      <VERS vnumber="49">Bet citi sacīja: Pagaidi, redzēsim, vai Elijs nāks Viņu glābt.</VERS>
      <VERS vnumber="50">Bet Jēzus atkal sauca skaļā balsī un atdeva savu garu.</VERS>
      <VERS vnumber="51">Un, lūk, svētnīcas priekškars pārplīsa divās daļās no augšas līdz apakšai, un zeme trīcēja, un klintis plīsa,</VERS>
      <VERS vnumber="52">Un kapi atvērās, un daudz svēto miesas, kas dusēja, uzcēlās no miroņiem.</VERS>
      <VERS vnumber="53">Un pēc Viņa augšāmcelšanās tie izgāja no kapiem, nāca svētajā pilsētā un parādījās daudziem.</VERS>
      <VERS vnumber="54">Bet virsnieks un tie, kas ar Viņu bija, sargāja Jēzu un, redzēdami zemestrīci un visu, kas notika, ļoti izbijās un sacīja: Patiesi, Viņš bija Dieva Dēls.</VERS>
      <VERS vnumber="55">Bet tur bija daudz sieviešu no tālienes, kas pavadīja Jēzu no Galilejas un kalpoja Viņam.</VERS>
      <VERS vnumber="56">Starp tām bija Marija Magdalēna un Marija, Jēkaba un Jāzepa māte, un Zebedeja dēlu māte.</VERS>
      <VERS vnumber="57">Bet vakaram iestājoties, nāca kāds bagāts cilvēks no Arimatejas, vārdā Jāzeps, kas arī bija Jēzus māceklis.</VERS>
      <VERS vnumber="58">Viņš aizgāja pie Pilāta un izlūdzās Jēzus miesas. Tad Pilāts pavēlēja miesas atdot.</VERS>
      <VERS vnumber="59">Un kad Jāzeps saņēma miesas, viņš ietina tās tīrā audeklā.</VERS>
      <VERS vnumber="60">Un viņš ielika tās savā jaunajā kapā, ko bija izcirtis klintī. Un viņš, pievēlis kapa durvīm lielu akmeni, aizgāja.</VERS>
      <VERS vnumber="61">Bet tur bija Marija Magdalēna un otra Marija; viņas sēdēja iepretim kapam.</VERS>
      <VERS vnumber="62">Bet otrā dienā, kas ir pēc sataisīšanās dienas, augstie priesteri un farizeji sapulcējās pie Pilāta</VERS>
      <VERS vnumber="63">Un sacīja: Kungs, mēs atminējāmies, ka šis viltnieks, vēl dzīvs būdams, sacīja: Pēc trim dienām es augšāmcelšos.</VERS>
      <VERS vnumber="64">Tāpēc pavēli apsargāt kapu līdz trešajai dienai, ka kādreiz neatnāk Viņa mācekļi un nenozog Viņu, un nepasaka tautai: Viņš uzcēlies no miroņiem. Tad pēdējā viltība būtu lielāka nekā pirmā.</VERS>
      <VERS vnumber="65">Pilāts viņiem atbildēja: Ņemiet sardzi, ejiet un apsargājiet, kā zināt!</VERS>
      <VERS vnumber="66">Un viņi aizgāja, pielika kapam sardzi un apzīmogoja akmeni.</VERS>
    </CHAPTER>
    <CHAPTER cnumber="28">
      <VERS vnumber="1">Bet, kad sabats beidzās, pirmajai nedēļas dienai austot, Marija Magdalēna un otra Marija nāca apskatīt kapu.</VERS>
      <VERS vnumber="2">Un, lūk, notika liela zemestrīce, jo Kunga eņģelis nāca no debesīm un piegājis novēla akmeni, un apsēdās uz tā.</VERS>
      <VERS vnumber="3">Un viņa skats bija kā zibens un viņa drēbes  baltas kā sniegs.</VERS>
      <VERS vnumber="4">Bet sargi bailēs drebēja un bijās no viņa, un kļuva kā miruši.</VERS>
      <VERS vnumber="5">Bet eņģelis uzrunāja sievietes un sacīja: Nebīstieties, jo es zinu, ka jūs meklējat Jēzu, krustā sisto.</VERS>
      <VERS vnumber="6">Viņa šeit nav, jo Viņš ir augšāmcēlies, kā bija sacījis. Nāciet un aplūkojiet to vietu, kur Kungs bija nolikts!</VERS>
      <VERS vnumber="7">Un ejiet steigšus un pasakiet Viņa mācekļiem, ka Viņš ir augšāmcēlies, un, lūk, Viņš pirms jums aizies uz Galileju. Tur jūs Viņu redzēsiet. Lūk, es jums to vēstīju.</VERS>
      <VERS vnumber="8">Un viņas bailēs un lielā priekā ātri izgāja no kapa un steidzās to vēstīt Viņa mācekļiem.</VERS>
      <VERS vnumber="9">Un, lūk, Jēzus sastapa viņas un sacīja: Esiet sveicinātas! Bet tās piegāja, apskāva Viņa kājas un pielūdza Viņu.</VERS>
      <VERS vnumber="10">Tad Jēzus sacīja viņām: Nebīstieties, ejiet un paziņojiet maniem brāļiem, lai viņi iet uz Galileju! Tur viņi mani redzēs.</VERS>
      <VERS vnumber="11">Kad viņas bija aizgājušas, lūk, daži no sargiem, iegājuši pilsētā, paziņoja augstajiem priesteriem visu, kas bija noticis.</VERS>
      <VERS vnumber="12">Un viņi, sapulcējušies ar vecākajiem, nolēma dot kareivjiem daudz naudas</VERS>
      <VERS vnumber="13">Un teica: Sakiet: Viņa mācekļi atnāca naktī un, mums guļot, nozaga Viņu.</VERS>
      <VERS vnumber="14">Un mēs, ja zemes pārvaldnieks par to dabūs zināt, viņu pārliecināsim un gādāsim par jūsu drošību.</VERS>
      <VERS vnumber="15">Un sargi, saņēmuši naudu, darīja, kā bija mācīti. Un šī valoda izpaudās starp jūdiem līdz pat šai dienai.</VERS>
      <VERS vnumber="16">Bet vienpadsmit mācekļi aizgāja Galilejā uz to kalnu, kur Jēzus bija viņiem pavēlējis.</VERS>
      <VERS vnumber="17">Un tie, Viņu ieraudzījuši, pielūdza Viņu, bet daži šaubījās.</VERS>
      <VERS vnumber="18">Un Jēzus piegāja un runāja viņiem, sacīdams: Man dota visa vara debesīs un virs zemes.</VERS>
      <VERS vnumber="19">Tāpēc ejiet un māciet visas tautas, kristīdami tās Tēva un Dēla, un Svētā Gara vārdā,</VERS>
      <VERS vnumber="20">Mācīdami tās pildīt visu, ko es jums esmu pavēlējis, un, lūk, es esmu ar jums līdz pasaules galam.</VERS>
    </CHAPTER>
  </BIBLEBOOK>
  <BIBLEBOOK bname="Markus" bnumber="41" bsname="Mk">
    <CHAPTER cnumber="2">
      <VERS vnumber="1">Un pēc dažām dienām Viņš atkal gāja uz Kafarnaumu;</VERS>
      <VERS vnumber="2">Un, kad kļuva zināms, ka Viņš ir namā, daudzi sapulcējās tā, ka tiem pat durvju priekšā nebija vietas; un Viņš tiem sludināja vārdu.</VERS>
      <VERS vnumber="3">Un pie Viņa nāca ar triekas piemeklēto, ko četri nesa.</VERS>
      <VERS vnumber="4">Un kad tie nevarēja aiznest to pie Viņa ļaužu pulku dēļ, tie atsedza jumtu tur, kur Viņš bija, un, atvēruši to, viņi nolaida gultu, kurā gulēja triekas skartais.</VERS>
      <VERS vnumber="5">Bet Jēzus, redzēdams viņu ticību, sacīja triekas skartajam: Dēls, tavi grēki tev tiek piedoti!</VERS>
      <VERS vnumber="6">Bet tur bija daži no rakstu mācītājiem, kas sēdēja un domāja savās sirdīs:</VERS>
      <VERS vnumber="7">Ko Viņš tā runā? Viņš zaimo Dievu. Kas cits var grēkus piedot, kā vienīgi Dievs?</VERS>
      <VERS vnumber="8">Jēzus savā garā tūdaļ nomanīja, ka tie sevī tā domāja, un sacīja viņiem: Kāpēc jūs tā domājat savās sirdīs?</VERS>
      <VERS vnumber="9">Ko vieglāk pateikt triekas slimajam: tavi grēki tev tiek piedoti, vai teikt: celies, ņem savu gultu un staigā?</VERS>
      <VERS vnumber="10">Bet lai jūs zinātu, ka Cilvēka Dēlam ir vara virs zemes grēkus piedot,  Viņš sacīja triekas slimajam:</VERS>
      <VERS vnumber="11">Es tev saku: celies, ņem savu gultu un ej savās mājās!</VERS>
      <VERS vnumber="12">Un tas tūlīt uzcēlās un, gultu paņēmis, aizgāja, visiem redzot, tā ka visi brīnījās un godināja Dievu, sacīdami: To mēs vēl nekad neesam redzējuši.</VERS>
      <VERS vnumber="13">Un Viņš izgāja atkal pie jūras, un visi ļaudis gāja pie Viņa, un Viņš tos mācīja.</VERS>
      <VERS vnumber="14">Un Viņš, garām iedams, redzēja Levi, Alfeja dēlu, sēžam pie muitas, un sacīja tam: Seko man! Un tas uzcēlies gāja Viņam līdz.</VERS>
      <VERS vnumber="15">Un notika, ka Viņam, tā mājā esot pie galda, daudzi muitnieki un grēcinieki bija pie galda līdz ar Jēzu un Viņa mācekļiem, jo to bija daudz, kas arī Viņam gāja līdz.</VERS>
      <VERS vnumber="16">Un rakstu mācītāji un farizeji, redzēdami, ka Viņš ēd kopā ar muitniekiem un grēciniekiem, sacīja Viņa mācekļiem: Kāpēc jūsu Mācītājs ēd un dzer kopā ar muitniekiem un grēciniekiem?</VERS>
      <VERS vnumber="17">Un Jēzus, to dzirdējis, sacīja viņiem: Veseliem ārsts nav nepieciešams, bet gan slimiem, jo es neesmu nācis aicināt taisnīgos, bet gan grēciniekus.</VERS>
      <VERS vnumber="18">Un Jāņa mācekļi un farizeji gavēja; un tie nāca un sacīja Viņam: Kāpēc Jāņa mācekļi un farizeji gavē, bet Tavi mācekļi negavē?</VERS>
      <VERS vnumber="19">Un Jēzus sacīja viņiem: Vai kāzu viesi var gavēt, kamēr līgavainis pie viņiem? Tik ilgi, kamēr līgavainis pie viņiem, tie nevar gavēt.</VERS>
      <VERS vnumber="20">Bet nāks dienas, kad līgavaini viņiem atņems, tad tanīs dienās tie gavēs.</VERS>
      <VERS vnumber="21">Neviens neliek jaunas drānas ielāpu uz vecām drēbēm: citādi jaunais ielāps izplīst no vecajām drēbēm, un plīsums top lielāks.</VERS>
      <VERS vnumber="22">Un neviens nelej jaunu vīnu vecos ādas maisos: citādi vīns pārplēš maisus, un vīns izlīst, un maisi iet bojā. Bet jauno vīnu vajag liet jaunajos maisos.</VERS>
      <VERS vnumber="23">Un notika atkal, ka Kungs sabatā gāja cauri druvai, un Viņa mācekļi iedami sāka raut vārpas.</VERS>
      <VERS vnumber="24">Bet farizeji sacīja Viņam: Lūk, tie dara sabatā to, ko nav brīv.</VERS>
      <VERS vnumber="25">Un Viņš sacīja tiem: Vai jūs nekad neesat lasījuši, ko darīja Dāvids, kad tam bija trūkums, un viņš pats bija izsalcis, un tie, kas ar viņu bija?</VERS>
      <VERS vnumber="26">Kā viņš augstā priestera Abiatara laikā iegāja dievnamā un ēda upura maizi, kuru nevienam nenācās ēst, kā vien priesteriem; un viņš deva tiem, kas ar viņu bija.</VERS>
      <VERS vnumber="27">Un Viņš tiem sacīja: Sabats ir iecelts cilvēka dēļ, bet ne cilvēks sabata dēļ.</VERS>
      <VERS vnumber="28">Tāpēc Cilvēka Dēls ir Kungs arī pār sabatu.</VERS>
    </CHAPTER>
    <CHAPTER cnumber="3">
      <VERS vnumber="1">Un Viņš atkal iegāja sinagogā. Un tur atradās cilvēks, kam bija nokaltusi roka.</VERS>
      <VERS vnumber="2">Un tie Viņu uzmanīja, vai Viņš sabatā nedziedinās, lai Viņu apsūdzētu.</VERS>
      <VERS vnumber="3">Un Viņš sacīja cilvēkam, kam roka bija nokaltusi: Stājies vidū!</VERS>
      <VERS vnumber="4">Un Viņš sacīja tiem: Vai sabatā pienākas labu vai ļaunu darīt, dvēseli glābt vai pazudināt? Bet viņi klusēja.</VERS>
      <VERS vnumber="5">Un Viņš, noskumis par viņu sirds aklumu, visapkārt tos dusmīgi uzlūkoja un sacīja cilvēkam: Izstiep savu roku! Un tas izstiepa; un viņa roka kļuva vesela.</VERS>
      <VERS vnumber="6">Un farizeji izgājuši tūlīt apspriedās ar herodiešiem pret Viņu, kā Viņu nonāvēt.</VERS>
      <VERS vnumber="7">Bet Jēzus ar saviem mācekļiem aizgāja pie jūras; un daudz ļaužu no Galilejas un Jūdejas sekoja Viņam.</VERS>
      <VERS vnumber="8">Un liels daudzums no Jeruzalemes un no Idumejas, un Aizjordānijas, un no Tiras apkārtnes, un Sidonas, dzirdēdami, ko Viņš dara, nāca pie Viņa.</VERS>
      <VERS vnumber="9">Un Viņš sacīja saviem mācekļiem, lai tie sagatavo Viņam laivu ļaužu dēļ, lai tie Viņu nenospiestu.</VERS>
      <VERS vnumber="10">Jo Viņš daudzus izdziedināja, tā ka tie, kam bija kādas kaites, metās pie Viņa, lai Viņam pieskartos.</VERS>
      <VERS vnumber="11">Un nešķīstie gari, redzot Viņu, metās Viņa priekšā zemē un kliedza, sacīdami:</VERS>
      <VERS vnumber="12">Tu esi Dieva Dēls! Un Viņš tos stingri norāja, lai tie Viņu neatklāj.</VERS>
      <VERS vnumber="13">Un Viņš, uzkāpis kalnā, aicināja pie sevis tos, kurus pats vēlējās; un tie pienāca pie Viņa.</VERS>
      <VERS vnumber="14">Un Viņš iecēla divpadsmit, lai tie ar Viņu būtu un lai sūtītu tos sludināt.</VERS>
      <VERS vnumber="15">Un Viņš tiem deva varu dziedināt slimības un izdzīt ļaunos garus.</VERS>
      <VERS vnumber="16">Un Sīmanim Viņš pielika vārdu Pēteris;</VERS>
      <VERS vnumber="17">Un Jēkabu, Zebedeja dēlu, un Jāni, Jēkaba brāli, un pielika viņiem vārdu Boanerges, tas ir, pērkona dēli;</VERS>
      <VERS vnumber="18">Un Andreju, un Filipu, un Bērtuli, un Mateju, un Tomu, un Jēkabu, Alfeja dēlu, un Tadeju, un Sīmani Kanānieti.</VERS>
      <VERS vnumber="19">Un Jūdasu Iskariotu, kas Viņu arī nodeva.</VERS>
      <VERS vnumber="20">Un viņi atnāk mājās; un daudz ļaužu atkal sapulcējās, tā ka viņi nevarēja pat maizi ēst.</VERS>
      <VERS vnumber="21">Un kad Viņa piederīgie to dzirdēja, tie izgāja Viņu aizturēt, jo tie sacīja: Viņš kļuvis bezprātīgs.</VERS>
      <VERS vnumber="22">Un rakstu mācītāji, kas bija atnākuši no Jeruzalemes, sacīja, ka Viņā Belcebuls un ka ļaunos garus Viņš izdzen ar velnu virsnieka spēku.</VERS>
      <VERS vnumber="23">Un tos kopā sasaucis, Viņš sacīja tiem līdzībās: kā sātans var sātanu izdzīt?</VERS>
      <VERS vnumber="24">Un ja valsts savā iekšienē sašķeļas, tad tāda valsts nevar pastāvēt.</VERS>
      <VERS vnumber="25">Un ja kāds nams pret sevi pašu nāk naidā, tāds nams nevar pastāvēt.</VERS>
      <VERS vnumber="26">Ja nu sātans celsies pret sevi pašu, tad viņā notiek šķelšanās; un viņš nevar pastāvēt, bet viņam ir gals klāt.</VERS>
      <VERS vnumber="27">Neviens nespēj, spēcīgā namā iegājis, tā rīkus laupīt, pirms nebūs stiprais saistīts; un tad viņš tā namu izlaupīs.</VERS>
      <VERS vnumber="28">Patiesi es jums saku, ka cilvēku bērniem visi grēki un zaimi, ar kādiem ir zaimojuši, tiks piedoti,</VERS>
      <VERS vnumber="29">Bet kas zaimo Svēto Garu, tas piedošanu ne mūžam nedabūs, bet pelnīs mūžīgo grēku.</VERS>
      <VERS vnumber="30">Jo viņi sacīja: Viņā ir nešķīstais gars.</VERS>
      <VERS vnumber="31">Un atnāca Viņa māte un brāļi; un tie, ārā stāvēdami, sūtīja pie Viņa un aicināja Viņu.</VERS>
      <VERS vnumber="32">Un ļaudis sēdēja ap Viņu un sacīja Viņam: Lūk, Tava māte un Tavi brāļi ārā meklē Tevi.</VERS>
      <VERS vnumber="33">Un Viņš tiem atbildēja un sacīja: Kas ir mana māte un mani brāļi?</VERS>
      <VERS vnumber="34">Un Viņš visapkārt uzlūkoja tos, kas ap Viņu sēdēja, un sacīja: Lūk, mana māte un mani brāļi!</VERS>
      <VERS vnumber="35">Jo, kas pilda Dieva prātu, tas ir mans brālis un mana māsa, un māte.</VERS>
    </CHAPTER>
    <CHAPTER cnumber="4">
      <VERS vnumber="1">Un Viņš atkal sāka mācīt pie jūras; un daudz ļaužu pulcējās pie Viņa, tā ka Viņš, iekāpis laivā, sēdēja uz jūras; un visi ļaudis bija uz zemes pie jūras.</VERS>
      <VERS vnumber="2">Un Viņš tos daudz mācīja līdzībās; un savā mācībā sacīja tiem:</VERS>
      <VERS vnumber="3">Klausieties: lūk, sējējs izgāja sēt.</VERS>
      <VERS vnumber="4">Un sēkla, viņam sējot, krita ceļmalā; un debess putni nāca un to apēda.</VERS>
      <VERS vnumber="5">Cita krita akmenājā, kur tai nebija daudz zemes; un tā tūliņ uzdīga, tāpēc, ka nebija dziļi zemē.</VERS>
      <VERS vnumber="6">Un kad uzlēca saule, tā novīta un nokalta, tāpēc, ka tai nebija saknes.</VERS>
      <VERS vnumber="7">Un cita krita starp ērkšķiem; un ērkšķi uzauga un nomāca to, un tā nenesa augļus.</VERS>
      <VERS vnumber="8">Un cita krita labā zemē, tā uzdīga un auga, un nesa augļus; un cita nesa trīsdesmitkārtīgi, cita sešdesmitkārtīgi un cita simtkārtīgi.</VERS>
      <VERS vnumber="9">Un Viņš sacīja: Kam ir ausis dzirdēšanai, lai dzird!</VERS>
      <VERS vnumber="10">Un kad Viņš bija viens pats, tie divpadsmit, kas ar Viņu bija, jautāja par līdzību.</VERS>
      <VERS vnumber="11">Un Viņš tiem sacīja: Jums ir dots saprast Dieva valstības noslēpumus, bet tiem, kas ir ārā, tas viss notiek līdzībās,</VERS>
      <VERS vnumber="12">Ka tie skatīdamies skatās, bet neredz, un klausīdamies dzird, bet nesaprot, ka tie neatgriežas, un grēki tiem netiek piedoti. &lt;font size="2"&gt;(Is. 6,9; Mt.13,14; Jņ.12,40; Apd.28,26; Rom.11,8)&lt;/font&gt;</VERS>
      <VERS vnumber="13">Un Viņš tiem sacīja: Jūs nesaprotat šo līdzību? Kā tad jūs sapratīsiet visas līdzības?</VERS>
      <VERS vnumber="14">Tas, kas sēj, sēj vārdu.</VERS>
      <VERS vnumber="15">Bet šie, kas ceļmalā, kur vārds top sēts, ir tie, kas dzirdējuši, bet tūdaļ nāk sātans un atņem viņu sirdīs sēto vārdu.</VERS>
      <VERS vnumber="16">Un tāpat tie, kas akmenājā sēti; viņi, kad vārdu dzird, tūdaļ to priecīgi pieņem.</VERS>
      <VERS vnumber="17">Bet tiem nav saknes sevī: viņi ir nepastāvīgi; tiklīdz rodas apspiešanas un vajāšanas vārda dēļ, tie tūdaļ krīt apgrēcībā.</VERS>
      <VERS vnumber="18">Bet citi, kas starp ērkšķiem sēti, tie ir tie, kas vārdu uzklausa,</VERS>
      <VERS vnumber="19">Bet pasaules rūpes un bagātības, viltus un citas kārības, ieejot tanī, nomāc vārdu, un tas paliek neauglīgs.</VERS>
      <VERS vnumber="20">Un labajā zemē sētie ir tie, kas vārdu dzird un to uzņem, un nes augļus: cits trīsdesmitkārtīgus, cits sešdesmitkārtīgus, cits simtkārtīgus.</VERS>
      <VERS vnumber="21">Un Viņš sacīja tiem: Vai tad gaismu meklē, lai to liktu zem pūra vai zem gultas? Vai ne tāpēc, lai to liktu svečturī?</VERS>
      <VERS vnumber="22">Jo nekas nepaliek apslēpts, kas nenāktu gaismā; un nekas nenotiek slepenībā, kas netaptu zināms.</VERS>
      <VERS vnumber="23">Kam ir ausis dzirdēšanai, lai dzird!</VERS>
      <VERS vnumber="24">Un Viņš tiem sacīja: Lieciet vērā, ko jūs dzirdat! Ar kādu mēru jūs mērīsiet, ar tādu jums atmērīs un vēl klāt pieliks.</VERS>
      <VERS vnumber="25">Jo kam ir, tam tiks dots; un kam nav, arī tas, kas viņam ir, tiks no tā atņemts.</VERS>
      <VERS vnumber="26">Un Viņš sacīja: Ar Dieva valstību ir tāpat, kā cilvēks sēklu iesēj zemē.</VERS>
      <VERS vnumber="27">Vai nu viņš guļ, vai ceļas naktī, vai dienā, sēkla dīgst un aug, tam nezinot.</VERS>
      <VERS vnumber="28">Jo zeme nes augļus: vispirms stiebru, tad vārpu, beigās pilnu vārpu graudiem.</VERS>
      <VERS vnumber="29">Un kad augļi ienākušies, tad viņš tūdaļ lieto sirpi, jo pļaujamais laiks ir klāt.</VERS>
      <VERS vnumber="30">Un Viņš sacīja: Kam mēs pielīdzināsim Dieva valstību? Vai kādā līdzībā mēs to attēlosim?</VERS>
      <VERS vnumber="31">Viņa ir kā sinepju grauds, kas iesēts zemē, kurš ir mazākais no visām sēklām, kas ir virs zemes;</VERS>
      <VERS vnumber="32">Un kad tas ir iesēts, tas aug un kļūst lielāks par visiem stādiem; un tas laiž lielus zarus, tā ka debesu putni var dzīvot tā pavēnī.</VERS>
      <VERS vnumber="33">Un daudzās tādās līdzībās Viņš runāja tiem vārdu, tā ka tie spēja to saprast.</VERS>
      <VERS vnumber="34">Bet bez līdzībām Viņš tiem nerunāja, bet saviem mācekļiem Viņš atsevišķi izskaidroja visu.</VERS>
      <VERS vnumber="35">Un tanī pat dienā, kad vakars bija iestājies, Viņš tiem sacīja: Pārcelsimies pretējā krastā!</VERS>
      <VERS vnumber="36">Un tie, ļaudis atlaiduši, tā ka Viņš bija laivā, ņēma Viņu līdz, arī citas laivas bija pie Viņa.</VERS>
      <VERS vnumber="37">Un sacēlās liela vētra, un gāza viļņus laivā, tā ka laiva pildījās.</VERS>
      <VERS vnumber="38">Bet Viņš gulēja laivas galā uz spilvena; un tie modināja Viņu un sacīja Viņam: Mācītāj, vai Tev nerūp, ka mēs ejam bojā?</VERS>
      <VERS vnumber="39">Un uzcēlies, Viņš piedraudēja vējam un sacīja jūrai: Paliec klusu, nomierinies! Un vējš nostājās, un iestājās liels klusums.</VERS>
      <VERS vnumber="40">Un Viņš tiem sacīja: Kāpēc jūs esat tik bailīgi? Vai jums vēl trūkst ticības? Un viņi ļoti izbijās un jautāja viens otram: Kā tev šķiet, kas Viņš ir, ka Viņam vēji un jūra paklausa?</VERS>
    </CHAPTER>
    <CHAPTER cnumber="5">
      <VERS vnumber="1">Un Viņi nonāca viņpus jūras geraziešu zemē.</VERS>
      <VERS vnumber="2">Un Viņam, izkāpjot no laivas, tūdaļ no kapiem nāca pretim nešķīstā gara apsēsts cilvēks.</VERS>
      <VERS vnumber="3">Viņam bija mītne kapos; un neviens nevarēja viņu pat važām sasiet,</VERS>
      <VERS vnumber="4">Jo bieži viņš, sasiets kāju valgā un važās, sarāva važas un salauza valgu; un neviens nespēja viņu savaldīt.</VERS>
      <VERS vnumber="5">Un vienmēr dienām un naktīm viņš mita kapos un kalnos, kliedza un sevi dauzīja akmeņiem.</VERS>
      <VERS vnumber="6">Bet ieraudzījis Jēzu tālumā, tas pieskrēja un pielūdza Viņu.</VERS>
      <VERS vnumber="7">Un viņš, kliegdams stiprā balsī, sacīja: Kas man un Tev, Jēzu, Dieva Visaugstākā Dēls? Es zvērinu Tevi pie Dieva, nemoci mani!</VERS>
      <VERS vnumber="8">Jo Viņš tam sacīja: Nešķīstais gars, izej no šī cilvēka!</VERS>
      <VERS vnumber="9">Un Viņš tam jautāja: Kāds tavs vārds? Un tas atbildēja Viņam: Leģions mans vārds, jo mēs esam daudz.</VERS>
      <VERS vnumber="10">Un tas Viņu ļoti lūdza, lai Viņš tos no šī apgabala neizdzītu.</VERS>
      <VERS vnumber="11">Bet tur pie kalna ganījās liels cūku bars.</VERS>
      <VERS vnumber="12">Un gari lūdza Viņu, sacīdami: Sūti mūs cūkās, lai mēs tanīs ieejam!</VERS>
      <VERS vnumber="13">Un Jēzus tūdaļ atļāva tiem. Un nešķīstie gari izgāja un iegāja cūkās, un cūku bars, kurā bija ap divi tūkstoši, lielā ātrumā metās jūrā un noslīka.</VERS>
      <VERS vnumber="14">Bet to gani aizbēga un pastāstīja pilsētā un laukos. Un iedzīvotāji izgāja raudzīt, kas noticis.</VERS>
      <VERS vnumber="15">Un viņi nāca pie Jēzus un redzēja to, kas tika ļaunā gara mocīts, sēžam apģērbtu un pilnā prātā; un tie ļoti nobijās.</VERS>
      <VERS vnumber="16">Un tie, kas to bija redzējuši, stāstīja viņiem, kas notika ar ļaunā gara apsēsto un cūkām.</VERS>
      <VERS vnumber="17">Un tie sāka Viņu lūgt, lai Viņš aizietu no to robežām.</VERS>
      <VERS vnumber="18">Bet kad Viņš kāpa laivā, sāka Viņu lūgt tas, kas bija ļaunā gara apsēts, lai tas varētu palikt pie Viņa.</VERS>
      <VERS vnumber="19">Un Viņš tam neatļāva, bet sacīja tam: Ej savās mājās pie savējiem un pasludini viņiem, kādas lielas lietas Kungs tev darījis un ka Viņš par tevi apžēlojies!</VERS>
      <VERS vnumber="20">Un viņš aizgāja un desmit pilsētu apgabalā sāka sludināt, ko Jēzus viņam darījis, un visi brīnījās.</VERS>
      <VERS vnumber="21">Un kad Jēzus atkal laivā pārcēlās pāri jūrai, pie Viņa sapulcējās liels ļaužu pulks; un Viņš bija pie jūras.</VERS>
      <VERS vnumber="22">Un nāca pie Viņa viens no sinagogas priekšniekiem, Jairs vārdā, un, redzēdams Viņu, krita pie Viņa kājām,</VERS>
      <VERS vnumber="23">Un ļoti Viņu lūdza, sacīdams: Mana meitiņa ir pie miršanas; nāc, uzliec viņai savu roku, lai tā kļūtu vesela un dzīvotu!</VERS>
      <VERS vnumber="24">Un Viņš aizgāja kopā ar to. Un daudz ļaužu sekoja Viņam un drūzmējās ap Viņu.</VERS>
      <VERS vnumber="25">Un bija sieviete, kas divpadsmit gadu cieta no asins tecēšanas.</VERS>
      <VERS vnumber="26">Tā bija daudz cietusi no daudziem ārstiem un bija iztērējusi visu savu mantu, bet, palīdzību neatradusi, bija nonākusi vēl ļaunākā stāvoklī.</VERS>
      <VERS vnumber="27">Viņa, izdzirdusi par Jēzu, nāca ļaužu pulkā un no mugurpuses pieskārās Viņa drēbēm.</VERS>
      <VERS vnumber="28">Jo tā sacīja: Ja tikai pieskaršos Viņa drēbēm, es kļūšu vesela.</VERS>
      <VERS vnumber="29">Un tūdaļ viņas asins avots izsīka; un viņa sajuta savās miesās, ka tā no šīs kaites izdziedināta.</VERS>
      <VERS vnumber="30">Un Jēzus tūdaļ, sevī nomanīdams, ka spēks no Viņa izgājis, pagriezās pret ļaudīm un sacīja: Kas skāra manas drēbes?</VERS>
      <VERS vnumber="31">Un Viņa mācekļi sacīja Viņam: Tu redzi, ka ļaudis spiežas pie Tevis, un Tu saki: kas man pieskārās?</VERS>
      <VERS vnumber="32">Un Viņš apskatījās, lai redzētu to, kas to bija darījusi.</VERS>
      <VERS vnumber="33">Bet sieviete, nobijusies un trīcēdama, zinādama, kas ar viņu noticis, nāca un krita Viņa priekšā zemē un teica Viņam visu patiesību.</VERS>
      <VERS vnumber="34">Bet Viņš tai sacīja: Meit, tava ticība tevi darījusi veselu! Ej mierā un esi vesela no savas kaites!</VERS>
      <VERS vnumber="35">Viņam vēl runājot, nāca pie sinagogas priekšnieka un sacīja: Tava meita jau mirusi, ko vēl apgrūtini Mācītāju?</VERS>
      <VERS vnumber="36">Bet Jēzus, izdzirdis vārdus, kas bija sacīti, teica sinagogas priekšniekam: Nebīsties, tikai tici!</VERS>
      <VERS vnumber="37">Un Viņš neļāva nevienam sev līdz iet, kā vien Pēterim un Jēkabam, un Jānim, Jēkaba brālim.</VERS>
      <VERS vnumber="38">Un viņi nonāca sinagogas priekšnieka namā; un Viņš redzēja uzbudinājumu un tos, kas raudāja un daudz vaimanāja.</VERS>
      <VERS vnumber="39">Un Viņš, iegājis, sacīja tiem: Ko jūs trokšņojat un raudat? Meitiņa nav mirusi, bet guļ.</VERS>
      <VERS vnumber="40">Un tie izsmēja Viņu. Bet Viņš, visus izraidījis, paņēma līdz meitiņas tēvu un māti, un tos, kas ar Viņu bija, un iegāja, kur meitiņa gulēja.</VERS>
      <VERS vnumber="41">Un Viņš, satvēris meitiņas roku, sacīja tai: Talita, kumi! Tulkojumā: Meitiņ, es tev saku, celies augšām!</VERS>
      <VERS vnumber="42">Un meitiņa tūlīt uzcēlās un staigāja, jo tā bija divpadsmit gadus veca. Un tos pārņēma liels izbrīns.</VERS>
      <VERS vnumber="43">Un Viņš tiem stingri piekodināja, lai neviens par to neuzzinātu; un Viņš lika dot tai ēst.</VERS>
    </CHAPTER>
    <CHAPTER cnumber="6">
      <VERS vnumber="1">Un Viņš, izgājis no turienes, gāja uz savu dzimteni; un Viņa mācekļi sekoja Viņam.</VERS>
      <VERS vnumber="2">Un, kad atnāca sabats, Viņš sāka mācīt sinagogā; un daudzi, Viņu dzirdēdami, brīnījās par Viņa mācību, sacīdami: No kurienes Viņam tas viss? Un kas tā par gudrību, kas Viņam dota, un tādi brīnumi, kas notiek ar Viņa rokām?</VERS>
      <VERS vnumber="3">Vai Viņš nav galdnieks, Marijas dēls, Jēkaba un Jāzepa, un Jūdas, un Sīmaņa brālis? Un vai Viņa māsas nav šeit pie mums? Un tie ieļaunojās no Viņa.</VERS>
      <VERS vnumber="4">Un Jēzus sacīja viņiem: Nekur pravietis nav bez cieņas, izņemot savu dzimteni, savu māju un savus radus.</VERS>
      <VERS vnumber="5">Un Viņš tur nevarēja darīt nevienu brīnumu, tik vien nedaudzus slimniekus Viņš dziedināja, uzlikdams rokas.</VERS>
      <VERS vnumber="6">Un Viņš brīnījās par viņu neticību; un mācīdams Viņš apstaigāja apkārtnes miestus.</VERS>
      <VERS vnumber="7">Un Viņš aicināja tos divpadsmit, un sāka tos sūtīt pa diviem, un deva tiem varu pār nešķīstajiem gariem.</VERS>
      <VERS vnumber="8">Un Viņš pavēlēja tiem nekā neņemt ceļā līdz: ne somu, ne maizi, ne naudu jostā, bet tikai spieķi,</VERS>
      <VERS vnumber="9">Un apaut sandales un neuzvilkt divus svārkus.</VERS>
      <VERS vnumber="10">Un Viņš tiem sacīja: Kur jūs kādā mājā ieiesiet, tur palieciet, kamēr no turienes iziesiet.</VERS>
      <VERS vnumber="11">Un ja kāds jūs neuzņemtu un jūs neuzklausītu, iziedami no turienes, nokratiet putekļus no savām kājām tiem par liecību!</VERS>
      <VERS vnumber="12">Un viņi izgāja un sludināja grēku gandarīšanu.</VERS>
      <VERS vnumber="13">Un viņi izdzina daudz ļauno garu un daudzus slimos svaidīja ar eļļu, un darīja tos veselus.</VERS>
      <VERS vnumber="14">Ķēniņš Herods dzirdēja (jo Viņa vārds bija kļuvis zināms), un sacīja, ka Jānis Kristītājs uzcēlies no miroņiem, un tāpēc tādi brīnumspēki darbojas Viņā.</VERS>
      <VERS vnumber="15">Bet citi sacīja, ka Viņš ir Elijs. Bet citi runāja, ka Viņš ir pravietis vai viens no praviešiem.</VERS>
      <VERS vnumber="16">To dzirdot, Herods sacīja: Jānis, kam es galvu nocirtu, ir uzcēlies no miroņiem.</VERS>
      <VERS vnumber="17">Jo Herods pats sūtīja un apcietināja Jāni, un saistīja viņu cietumā Herodijas, sava brāļa Filipa sievas dēļ, jo viņš to bija apprecējis.</VERS>
      <VERS vnumber="18">Jo Jānis sacīja Herodam: Tu nedrīksti turēt pie sevis sava brāļa sievu.</VERS>
      <VERS vnumber="19">Bet Herodija nīda viņu un gribēja to nonāvēt, bet nevarēja.</VERS>
      <VERS vnumber="20">Jo Herods no Jāņa bijās, zinādams, ka Viņš ir taisnīgs un svēts vīrs, un sargāja viņu; un, to uzklausījis, daudz darīja un labprāt viņā klausījās.</VERS>
      <VERS vnumber="21">Un kad pienāca attiecīga diena, Herods savā dzimšanas dienā Galilejas lielkungiem un kara virsniekiem, un augstajiem sarīkoja mielastu.</VERS>
      <VERS vnumber="22">Un Herodijas meita ienāca un dejoja, un patika Herodam un tiem, kas kopā atradās pie galda. Tad ķēniņš sacīja meitenei: Prasi no manis, ko gribēdama, un es tev to došu.</VERS>
      <VERS vnumber="23">Un viņš tai zvērēja: Visu, ko tu prasīsi, es tev došu, kaut vai pusi no savas valsts.</VERS>
      <VERS vnumber="24">Bet tā izgāja un sacīja savai mātei: Ko lai es prasu? Bet tā sacīja: Jāņa Kristītāja galvu.</VERS>
      <VERS vnumber="25">Un kad viņa tūlīt steigšus iegāja pie ķēniņa, tā prasīja, sacīdama: Es gribu, ka tu tūdaļ dotu man bļodā Jāņa Kristītāja galvu.</VERS>
      <VERS vnumber="26">Un ķēniņš noskuma, bet zvēresta un to dēļ, kas bija pie galda, viņš negribēja to apbēdināt.</VERS>
      <VERS vnumber="27">Un tas nosūtīja bendi un pavēlēja atnest bļodā viņa galvu. Un tas cietumā nocirta viņam galvu.</VERS>
      <VERS vnumber="28">Un atnesa viņa galvu bļodā un deva to meitenei; un meitene atdeva to savai mātei.</VERS>
      <VERS vnumber="29">Un kad viņa mācekļi to dzirdēja, tie nāca, paņēma viņa miesas un ielika tās kapā.</VERS>
      <VERS vnumber="30">Un apustuļi, sapulcējušies pie Jēzus, pastāstīja Viņam visu, ko tie bija darījuši un mācījuši.</VERS>
      <VERS vnumber="31">Un Viņš tiem sacīja: Nāciet savrup vientuļā vietā un atpūtieties drusku! Jo daudz bija to, kas nāca un gāja, un viņiem nebija pat laika ēšanai.</VERS>
      <VERS vnumber="32">Un viņi, iekāpuši laivā, aizbrauca savrup vientuļā vietā.</VERS>
      <VERS vnumber="33">Un tie redzēja viņus aizbraucam, un daudzi uzzināja to. Un tie kājām no visām pilsētām saskrēja tur, aizsteidzoties viņiem priekšā.</VERS>
      <VERS vnumber="34">Un Jēzus, izkāpdams malā, redzēja daudz ļaužu; un Viņam kļuva to žēl, jo tie bija kā avis, kam nav gana; un Viņš daudz mācīja tos.</VERS>
      <VERS vnumber="35">Un kad pienāca vēla stunda, Viņa mācekļi piegāja un sacīja: Šī vieta ir tuksnešaina, un diena jau pagājusi;</VERS>
      <VERS vnumber="36">Atlaid viņus, lai tie iet tuvākajās sētās un miestos un lai pērk sev barību ēšanai!</VERS>
      <VERS vnumber="37">Bet Viņš atbildēja tiem un sacīja: Dodiet jūs viņiem ēst! Un tie sacīja Viņam: Mēs iesim un nopirksim par divi simts dēnārijiem maizi un dosim viņiem ēst.</VERS>
      <VERS vnumber="38">Un Viņš sacīja tiem: Cik maizes jums ir? Ejiet un palūkojiet! Un viņi uzzinājuši sacīja: Piecas un divas zivis.</VERS>
      <VERS vnumber="39">Un Viņš tiem pavēlēja, lai tie visus nosēdina zaļajā zālē.</VERS>
      <VERS vnumber="40">Un apsēdās rindās pa simtiem un pa piecdesmit.</VERS>
      <VERS vnumber="41">Un Viņš, paņēmis piecas maizes un divas zivis, pacēla acis pret debesīm, svētīja un lauza maizi, un deva saviem mācekļiem, lai tie viņiem liek priekšā; arī divas zivis Viņš sadalīja visiem.</VERS>
      <VERS vnumber="42">Un visi ēda un paēda.</VERS>
      <VERS vnumber="43">Un tie savāca divpadsmit pilnus grozus ar pārpalikušajām druskām un zivīm.</VERS>
      <VERS vnumber="44">Bet to, kas ēda, bija pieci tūkstoši vīru.</VERS>
      <VERS vnumber="45">Un Viņš tūdaļ lika saviem mācekļiem kāpt laivā un pirms Viņa pārcelties pāri jūrai uz Betsaidu, kamēr Viņš atlaidīs ļaudis.</VERS>
      <VERS vnumber="46">Un Viņš, atlaidis tos, uzgāja kalnā Dievu lūgt.</VERS>
      <VERS vnumber="47">Un kad vakars metās, laiva bija jūras vidū un Viņš viens pats uz zemes.</VERS>
      <VERS vnumber="48">Un Viņš redzēja tos strādājam airējot, jo bija pretvējš; un ap ceturto nakts sardzes maiņu Viņš, iedams pa jūru, gāja pie tiem un gribēja paiet tiem garām.</VERS>
      <VERS vnumber="49">Bet tie, redzot Viņu pa jūras virsu staigājam, noturēja Viņu par parādību un kliedza.</VERS>
      <VERS vnumber="50">Jo visi Viņu redzēja un izbijās. Un Viņš tūdaļ uzrunāja tos un tiem sacīja: Nomierinieties, es esmu, nebīstieties!</VERS>
      <VERS vnumber="51">Un Viņš iekāpa pie tiem laivā; un vējš apklusa. Bet viņi vēl vairāk sevī brīnījās.</VERS>
      <VERS vnumber="52">Jo viņi nesaprata notikumu ar maizēm; un viņu sirdis bija akluma skartas.</VERS>
      <VERS vnumber="53">Un pārcēlušies viņi nāca Ģenezaretes zemē un piestājās malā.</VERS>
      <VERS vnumber="54">Kad viņi izkāpa no laivas, ļaudis tūlīt pazina Viņu.</VERS>
      <VERS vnumber="55">Un tie skrēja pa visu to apgabalu un sāka gultās nest tos, kas slimoja, turp, kur tie dzirdēja Viņu esam.</VERS>
      <VERS vnumber="56">Un kur vien Viņš iegāja miestos vai ciemos, vai pilsētās, visur tie lika neveselos ielās un lūdza Viņu atļaut pieskarties Viņa drēbju šuvei; un kas Viņam pieskārās, tie kļuva veseli.</VERS>
    </CHAPTER>
    <CHAPTER cnumber="7">
      <VERS vnumber="1">Un pie Viņa sapulcējās farizeji un daži no Jeruzalemes atnākušie rakstu mācītāji.</VERS>
      <VERS vnumber="2">Un tie, redzēdami dažus no Viņa mācekļiem netīrām, tas ir, nemazgātām rokām maizi ēdam, ņēma to ļaunā.</VERS>
      <VERS vnumber="3">Jo farizeji un visi jūdi neēd, pirms tie, turēdamies pie senču ieražām, nav vairākkārt nomazgājuši rokas.</VERS>
      <VERS vnumber="4">Un tie, pārnākuši no tirgus, neēd, kamēr nav mazgājušies; un ir vēl daudz cita, kas tiem uzdots pildīt: kā biķeru, krūžu, vara trauku un guļamvietu mazgāšana.</VERS>
      <VERS vnumber="5">Un farizeji un rakstu mācītāji jautāja Viņam: Kāpēc Tavi mācekļi nedzīvo pēc senču ieražām, bet ēd maizi, nemazgājuši rokas?</VERS>
      <VERS vnumber="6">Bet Viņš tiem atbildēja un sacīja: Isajs labi pravietojis par jums, liekuļiem, kā ir rakstīts: Šī tauta godina mani lūpām, bet viņu sirdis ir tālu no manis.</VERS>
      <VERS vnumber="7">Velti viņi mani cienī, mācot cilvēku mācības un likumus. (Is.29,13)</VERS>
      <VERS vnumber="8">Dieva bausli atmetuši, jūs pildāt cilvēku ieražas: krūžu un kausu mazgāšanas un daudz ko citu šim līdzīgu jūs darāt.</VERS>
      <VERS vnumber="9">Un Viņš tiem sacīja: Vai labi, ka jūs Dieva bausli padarāt nesaistošu, lai pildītu savas ieražas?</VERS>
      <VERS vnumber="10">Jo Mozus saka: Godā savu tēvu un māti! Un kas nolād tēvu un māti, tam būs mirt.</VERS>
      <VERS vnumber="11">Bet jūs sakāt: Ja kāds sacītu tēvam un mātei: Korban, tas ir: Upura dāvana lai būs tas, kas tev no manis varētu par labu nākt,</VERS>
      <VERS vnumber="12">Tad jūs neļaujat viņam vairs nekā darīt sava tēva un mātes labā,</VERS>
      <VERS vnumber="13">Atceldami Dieva vārdu ar jūsu ieražām, ko jūs esat ieveduši. Un daudz šim līdzīga jūs darāt.</VERS>
      <VERS vnumber="14">Un atkal Viņš, pieaicinājis ļaudis, tiem sacīja: Klausieties mani visi un saprotiet!</VERS>
      <VERS vnumber="15">Nekas cilvēku nevar sagānīt, kas no ārienes viņā ieiet, bet kas no cilvēka iziet, tas ir, kas cilvēku apgāna.</VERS>
      <VERS vnumber="16">Ja kam ir ausis dzirdēšanai, lai dzird!</VERS>
      <VERS vnumber="17">Un kad Viņš aizgāja no ļaudīm namā, Viņa mācekļi jautāja Viņam par šo līdzību.</VERS>
      <VERS vnumber="18">Un Viņš tiem sacīja: Tā arī jūs vēl esat neprašas? Vai jūs nesaprotat, ka viss, kas no ārienes ieiet cilvēkā, nevar to apgānīt?</VERS>
      <VERS vnumber="19">Jo tas neieiet viņa sirdī, bet nonāk vēderā un iziet laukā, tīrīdams katru barību.</VERS>
      <VERS vnumber="20">Bet Viņš sacīja: Kas no cilvēka iziet, tas apgāna cilvēku.</VERS>
      <VERS vnumber="21">Jo no iekšienes, no cilvēka sirds iziet ļaunās domas, laulības pārkāpšana, nešķīstības, slepkavības.</VERS>
      <VERS vnumber="22">Zādzības, mantkārība, blēdības, viltība, nekaunība, skaudīga acs, Dieva zaimošana, lepnība, vieglprātība.</VERS>
      <VERS vnumber="23">Visi šie ļaunumi iziet no iekšienes; un tie apgāna cilvēku.</VERS>
      <VERS vnumber="24">Un Viņš cēlies aizgāja no turienes uz Tiras un Sidonas apgabalu; un, iegājis kādā namā, Viņš vēlējās, lai neviens to nezinātu; bet Viņš nevarēja palikt apslēpts.</VERS>
      <VERS vnumber="25">Un tūdaļ kāda sieviete, kuras meitiņa bija ļaunā gara apsēsta, izdzirdusi par Viņu, iegāja un krita pie Viņa kājām.</VERS>
      <VERS vnumber="26">Bet šī sieviete bija pagāniete, pēc dzimuma sirofeniķiete. Un tā lūdza Viņu, lai Viņš izdzen ļauno garu no viņas meitas.</VERS>
      <VERS vnumber="27">Viņš tai sacīja: Pagaidi, lai vispirms bērni tiek paēdināti, jo nav labi atņemt maizi bērniem un nomest to sunīšiem.</VERS>
      <VERS vnumber="28">Bet tā atbildēja un sacīja Viņam: Jā gan, Kungs, jo arī sunīši ēd zem galda no bērnu druskām.</VERS>
      <VERS vnumber="29">Un Viņš tai sacīja: Šī vārda dēļ ej! Ļaunais gars ir izgājis no tavas meitas.</VERS>
      <VERS vnumber="30">Un tā, nogājusi savās mājās, atrada meitiņu gultā guļam; un ļaunais gars viņu bija atstājis. </VERS>
      <VERS vnumber="31">Un atkal Viņš, izgājis no Tiras robežām, nāca caur Sidonu pie Galilejas jūras desmit pilsētu robežās.</VERS>
      <VERS vnumber="32">Un pie Viņa atveda kurlmēmo un lūdza Viņu, lai Viņš tam uzliek roku.</VERS>
      <VERS vnumber="33">Un Viņš, paņēmis to savrup no ļaudīm, ielika savus pirkstus tā ausīs; un Viņš izspļāvis aizskāra tā mēli.</VERS>
      <VERS vnumber="34">Un Viņš, pacēlis acis pret debesīm, nopūtās un sacīja tam: Efeta, tas ir: atveries!</VERS>
      <VERS vnumber="35">Un tūdaļ viņa ausis atvērās, un viņa mēles saite atraisījās, un viņš runāja pareizi.</VERS>
      <VERS vnumber="36">Un Viņš tiem pavēlēja par to nevienam nesacīt. Bet jo vairāk Viņš liedza, jo vairāk tie sludināja.</VERS>
      <VERS vnumber="37">Un jo vairāk tie brīnījās, sacīdami: Viņš visu labi darījis: kurliem deva dzirdi un mēmiem - spējas runāt.</VERS>
    </CHAPTER>
    <CHAPTER cnumber="8">
      <VERS vnumber="1">Tanīs dienās, kad daudz ļaužu bija kopā un tiem nebija ko ēst, Viņš, saaicinājis mācekļus, sacīja tiem:</VERS>
      <VERS vnumber="2">Man žēl šo ļaužu, jo, lūk, viņi jau trīs dienas paliek pie manis, un viņiem nav ko ēst.</VERS>
      <VERS vnumber="3">Un ja es tos atlaidīšu mājās neēdušus, tie ceļā nonīks, jo daži no viņiem nākuši no tālienes.</VERS>
      <VERS vnumber="4">Un Viņa mācekļi atbildēja Viņam: Kas šos var paēdināt ar maizi še, tuksnesī?</VERS>
      <VERS vnumber="5">Un Viņš jautāja tiem: Cik jums ir maizes? Tie atbildēja: Septiņas.</VERS>
      <VERS vnumber="6">Un Viņš pavēlēja ļaudīm apmesties zemē. Un, paņēmis septiņas maizes, Viņš pateicās, lauza un deva tās saviem mācekļiem, lai viņi ceļ priekšā; un viņi cēla tās ļaudīm priekšā.</VERS>
      <VERS vnumber="7">Un viņiem bija nedaudz zivtiņu; un tās Viņš svētīja un pavēlēja celt priekšā.</VERS>
      <VERS vnumber="8">Un viņi ēda un paēda, un pielasīja ar atlikušajām druskām septiņus grozus.</VERS>
      <VERS vnumber="9">Bet to, kas ēda, bija tūkstoši četri; un tad Viņš tos atlaida.</VERS>
      <VERS vnumber="10">Un tūdaļ Viņš ar saviem mācekļiem, iekāpis laivā, nonāca Dalmanutas robežās.</VERS>
      <VERS vnumber="11">Un farizeji izgājuši sāka strīdēties ar Viņu un, Viņu kārdinādami, prasīja no Viņa zīmi no debesīm.</VERS>
      <VERS vnumber="12">Un Viņš nopūtās savā garā un sacīja: Ko šī cilts meklē zīmi? Patiesi es jums saku: šai ciltij nekāda zīme netiks dota.</VERS>
      <VERS vnumber="13">Un Viņš, tos atlaidis, atkal iekāpa laivā un pārcēlās otrā malā.</VERS>
      <VERS vnumber="14">Un viņi bija aizmirsuši paņemt līdz maizi; un viņiem laivā nebija vairāk līdz kā viena maize.</VERS>
      <VERS vnumber="15">Un Viņš tiem piekodināja un sacīja: Skatieties un sargieties no farizeju rauga un Heroda rauga!</VERS>
      <VERS vnumber="16">Un viņi domāja un savā starpā runāja: Tas tāpēc, ka mums nav maizes.</VERS>
      <VERS vnumber="17">To nomanīdams, Jēzus sacīja viņiem: Ko jūs domājat, ka jums maizes nav? Vai jūs vēl nemanāt, nedz noprotat? Vai jums sirds vēl nocietināta?</VERS>
      <VERS vnumber="18">Jums ir acis, bet jūs neredzat; jums ir ausis, bet jūs nedzirdat? Un jūs neatminaties,</VERS>
      <VERS vnumber="19">Kad es piecas maizes lauzu pieciem tūkstošiem, cik grozu jūs savācāt pilnus druskām? Tie Viņam saka: Divpadsmit.</VERS>
      <VERS vnumber="20">Kad es lauzu septiņas maizes četriem tūkstošiem: cik grozu jūs savācāt ar druskām? Un tie sacīja Viņam: Septiņus.</VERS>
      <VERS vnumber="21">Un Viņš tiem sacīja: Kā tad jūs vēl nesaprotat?</VERS>
      <VERS vnumber="22">Un viņi nonāca Betsaidā; un pie Viņa atveda neredzīgo un lūdza Viņu, lai Viņš tam pieskartos.</VERS>
      <VERS vnumber="23">Un Viņš, paņēmis neredzīgo aiz rokas, izveda to ārpus miesta; ar siekalām apslapinājis viņa acis un uzlicis tam savas rokas, Viņš jautāja, vai viņš ko redzot?</VERS>
      <VERS vnumber="24">Un tas, atvēris acis, sacīja: Es redzu cilvēkus kā kokus staigājam.</VERS>
      <VERS vnumber="25">Tad Viņš atkal uzlika rokas uz tā acīm; un tas sāka redzēt. Un tas kļuva vesels, tā ka visu skaidri redzēja.</VERS>
      <VERS vnumber="26">Un Viņš sūtīja to mājās, sacīdams: Ej savās mājās un, kad ieiesi miestā, nesaki nevienam!</VERS>
      <VERS vnumber="27">Un Jēzus un Viņa mācekļi aizgāja uz Filipa Cesarijas miestiem; un Viņš ceļā jautāja saviem mācekļiem, tiem sacīdams: Ko ļaudis saka? Kas es esmu?</VERS>
      <VERS vnumber="28">Tie atbildēja Viņam un sacīja: Jānis Kristītājs, citi  Elijs, bet citi  ka viens no praviešiem.</VERS>
      <VERS vnumber="29">Tad Viņš tiem sacīja: Bet par ko jūs mani turat? Pēteris atbildēja un sacīja Viņam: Tu esi Kristus.</VERS>
      <VERS vnumber="30">Un Viņš tiem piekodināja, lai tie par Viņu nevienam nekā nesaka.</VERS>
      <VERS vnumber="31">Un Viņš sāka tos mācīt, ka Cilvēka Dēlam būs daudz jācieš un jākļūst vecāko un augsto priesteru, un rakstu macītāju atmestam un nonāvētam, un pēc trim dienām Viņš celsies no miroņiem.</VERS>
      <VERS vnumber="32">Un Viņš runāja šos vārdus atklāti. Un Pēteris, paņēmis savrup Viņu, sāka Viņu apsaukt.</VERS>
      <VERS vnumber="33">Viņš, pagriezies un savus mācekļus uzlūkojis, piedraudēja Pēterim, sacīdams: Atkāpies no manis, sātan, jo tu neizproti dievišķo, bet cilvēcīgo!</VERS>
      <VERS vnumber="34">Un Viņš, pieaicinājis ļaudis līdz ar saviem mācekļiem, sacīja tiem: Ja kas man grib sekot, lai aizliedz pats sevi, lai ņem savu krustu un seko man!</VERS>
      <VERS vnumber="35">Un kas savu dzīvību grib glābt, tas to pazaudēs; bet kas savu dzīvību pazaudēs manis un evaņģēlija labad, tas to izglābs.</VERS>
      <VERS vnumber="36">Jo kāds labums cilvēkam, ja viņš iemantotu visu pasauli, bet savai dvēselei darīs zaudējumu?</VERS>
      <VERS vnumber="37">Vai kādu maiņas pretvērtību cilvēks dos par savu dvēseli?</VERS>
      <VERS vnumber="38">Ja kas manis un manu vārdu dēļ kaunēsies šīs laulības pārkāpējas un grēcīgās cilts priekšā, tā dēļ arī Cilvēks Dēls kaunēsies, kad Viņš ar saviem eņģeļiem nāks sava Tēva godībā.</VERS>
      <VERS vnumber="39">Un Viņš tiem sacīja: Patiesi es jums saku, ka daži no šeit stāvošajiem nāvi nebaudīs, pirms tie nebūs redzējuši Dieva valstību spēkā atnākam.</VERS>
    </CHAPTER>
    <CHAPTER cnumber="9">
      <VERS vnumber="1">Un pēc sešām dienām Jēzus ņēma līdz Pēteri un Jēkabu, un Jāni un veda viņus vienus savrup augstā kalnā, un tika apskaidrots viņu priekšā.</VERS>
      <VERS vnumber="2">Un Viņa drēbes kļuva spožas un ļoti baltas kā sniegs, kādas neviens balinātājs virs zemes nevar izbalināt.</VERS>
      <VERS vnumber="3">Un viņiem parādījās Elijs ar Mozu un runāja ar Jēzu.</VERS>
      <VERS vnumber="4">Un Pēteris griezās pie Jēzus un sacīja: Mācītāj, labi mums šeit būt; mēs taisīsim trīs teltis: Tev vienu, Mozum vienu un Elijam vienu!</VERS>
      <VERS vnumber="5">Jo viņš nezināja, ko viņš runāja, jo tie bija pārbijušies.</VERS>
      <VERS vnumber="6">Un padebess tos apēnoja, un no padebess nāca balss, sacīdama: Šis ir mans vismīļais Dēls; klausiet Viņu!</VERS>
      <VERS vnumber="7">Un viņi, tūdaļ apskatījušies, vairs nevienu pie sevis neredzēja, kā tikai Jēzu.</VERS>
      <VERS vnumber="8">Un Viņš, tiem no kalna nokāpjot, pavēlēja nevienam par redzēto nestāstīt, pirms Cilvēka Dēls nebūs no miroņiem augšāmcēlies.</VERS>
      <VERS vnumber="9">Un viņi vārdu paturēja sevī, savā starpā pārrunādami, kas tas ir, kad Viņš būs no miroņiem augšāmcēlies.</VERS>
      <VERS vnumber="10">Un tie jautāja Viņam, sacīdami: Kā tad farizeji un rakstu mācītāji saka, ka iepriekš jānāk Elijam?</VERS>
      <VERS vnumber="11">Viņš atbildēja un sacīja tiem: Elijs, protams, iepriekš atnācis, visu atjaunos, tāpat kā arī par Cilvēka Dēlu ir rakstīts, ka Viņam daudz būs jācieš un jātop nicinātam?</VERS>
      <VERS vnumber="12">Bet es jums saku, ka arī Elijs ir nācis, un tie viņam darīja, ko gribēdami, kā par to rakstīts.</VERS>
      <VERS vnumber="13">Un Viņš, atnācis pie saviem mācekļiem, redzēja lielu ļaužu pulku ap tiem un rakstu mācītājus, strīdoties ar viņiem.</VERS>
      <VERS vnumber="14">Un tiklīdz visi ļaudis ieraudzīja Jēzu, tie brīnījās un nobijās, un pieskrējuši sveicināja Viņu.</VERS>
      <VERS vnumber="15">Un Viņš jautāja tiem: Ko jūs savā starpā strīdaties?</VERS>
      <VERS vnumber="16">Un viens no ļaužu pulka atbildēja un sacīja: Mācītāj, es atvedu pie Tevis savu mēmā gara apsēsto dēlu.</VERS>
      <VERS vnumber="17">Un kur vien tas viņu sagrābj, tas to met zemē, un viņš puto un griež zobus, un sastingst. Un es Taviem mācekļiem sacīju, lai viņi to izdzen, bet viņi nevarēja.</VERS>
      <VERS vnumber="18">Viņš tiem atbildēja un sacīja: Ak, neticīgā cilts! Cik ilgi es pie jums būšu? Cik ilgi es jūs cietīšu? Vediet to pie manis!</VERS>
      <VERS vnumber="19">Un viņi to atveda. Un kad Viņš to redzēja, gars tūdaļ to raustīja; un tas, zemē nokritis, putodamies vārtījās.</VERS>
      <VERS vnumber="20">Un Viņš jautāja tā tēvam: Cik ilgs laiks ir, kamēr tam tā noticis? Un tas atbildēja: No bērnības.</VERS>
      <VERS vnumber="21">Un bieži tas viņu metis ugunī un ūdenī, lai viņu nogalinātu. Bet ja Tu ko spēj, tad palīdzi un apžēlojies par mums!</VERS>
      <VERS vnumber="22">Bet Jēzus viņam sacīja: Ja tu spēj ticēt. Kas tic, tam viss iespējams.</VERS>
      <VERS vnumber="23">Un tūdaļ zēna tēvs iesaucās un raudādams sacīja: Es ticu, Kungs, palīdzi manai neticībai!</VERS>
      <VERS vnumber="24">Un Jēzus, redzēdams ļaudis sapulcējoties, piedraudēja nešķīstajam garam un sacīja tam: Tu kurlais un mēmais gars, es tev pavēlu: izej no viņa un vairs tanī neieej!</VERS>
      <VERS vnumber="25">Un tas, kliegdams un stipri viņu raustīdams, izgāja no tā; un viņš kļuva kā mironis, tā ka daudzi sacīja: Viņš ir miris.</VERS>
      <VERS vnumber="26">Bet Jēzus, satvēris viņu aiz rokas, pacēla to; un viņš piecēlās.</VERS>
      <VERS vnumber="27">Un kad Viņš iegāja namā, mācekļi, vienatnē būdami, jautāja Viņam: Kāpēc mēs to nespējām izdzīt?</VERS>
      <VERS vnumber="28">Un Viņš tiem sacīja: Šī suga citādi nevar tikt izdzīta, kā tikai Dievu lūdzot un gavējot.</VERS>
      <VERS vnumber="29">Un tie, izgājuši no turienes, gāja cauri Galilejai; un Viņš nevēlējās, lai kāds par to zinātu.</VERS>
      <VERS vnumber="30">Bet Viņš mācīja savus mācekļus un sacīja tiem: Cilvēka Dēls tiks nodots ļaužu rokās; un tie Viņu nonāvēs; un pēc nogalināšanas Viņš trešajā dienā augšāmcelsies.</VERS>
      <VERS vnumber="31">Bet tie šo vārdu nesaprata un baidījās Viņam jautāt.</VERS>
      <VERS vnumber="32">Un viņi nonāca Kafarnaumā. Kad viņi bija namā, Viņš jautāja tiem: Par ko jūs ceļā runājāt?</VERS>
      <VERS vnumber="33">Bet viņi klusēja, jo tie ceļā savā starpā bija strīdējušies, kurš no tiem lielāks.</VERS>
      <VERS vnumber="34">Un Viņš, apsēdies, piesauca tos divpadsmit un sacīja tiem: Ja kas grib būt pirmais, tas būs no visiem pēdējais un visu kalps.</VERS>
      <VERS vnumber="35">Un Viņš ņēma bērnu, novietoja to viņu vidū un, to apskāvis, sacīja tiem:</VERS>
      <VERS vnumber="36">Kas vienu no šiem bērniem uzņem manā vārdā, tas mani uzņem; bet kas mani uzņem, tas neuzņem mani, bet to, kas mani sūtījis.</VERS>
      <VERS vnumber="37">Jānis Viņam atbildēja un sacīja: Mācītāj, mēs redzējām kādu, kas mums neseko, Tavā vārdā ļaunos garus izdzenam; un mēs viņam aizliedzām.</VERS>
      <VERS vnumber="38">Bet Jēzus sacīja: Neliedziet viņam, jo neviens nedara manā vārdā brīnumu, kas tūdaļ varētu par mani ļaunu runāt.</VERS>
      <VERS vnumber="39">Jo kas nav pret jums, tas ir ar jums.</VERS>
      <VERS vnumber="40">Jo kas jums pasniegs manā vārdā dzeršanai biķeri ūdens, tāpēc, ka jūs Kristum piederat, patiesi es jums saku, tam viņa alga nezudīs.</VERS>
      <VERS vnumber="41">Un ja kas apgrēcina vienu no šiem mazajiem, kas uz mani tic, tam būtu labāk, ja tam kaklā piekārtu dzirnakmeni un iemestu viņu jūrā.</VERS>
      <VERS vnumber="42">Un ja tevi apgrēcina tava roka, nocērt to: labāk tev kroplim ieiet dzīvībā, nekā ar divām rokām ieiet ellē, neizdzēšamā ugunī,</VERS>
      <VERS vnumber="43">Kur viņu tārps nemirst un uguns neizdziest.</VERS>
      <VERS vnumber="44">Un ja tava kāja tevi apgrēcina, tad nocērt to: labāk tev klibam ieiet mūžīgā dzīvībā, nekā tev divas kājas un tiec iemests ellē, neizdzēšamā ugunī, </VERS>
      <VERS vnumber="45">Kur viņu tārps nemirst un uguns neizdziest.</VERS>
      <VERS vnumber="46">Un ja tava acs tevi apgrēcina, izrauj to: labāk tev ir kā vienacim ieiet Dieva valstībā, nekā tev divas acis un tu tiec iemests elles ugunī, </VERS>
      <VERS vnumber="47">Kur viņu tārps nemirst un uguns neizdziest.</VERS>
      <VERS vnumber="48">Jo ikviens ugunī taps sālīts, un katrs upuris tiks sālī sālīts.</VERS>
      <VERS vnumber="49">Sāls ir laba, bet ja sāls paliek nederīga, ar ko jūs to padarīsiet derīgu? Turiet sāli sevī un uzturiet mieru savā starpā!</VERS>
    </CHAPTER>
    <CHAPTER cnumber="10">
      <VERS vnumber="1">Un Viņš, cēlies no turienes, nāca Jūdejas robežās, viņpus Jordānai; un atkal ļaužu pulki sapulcējās pie Viņa; un Viņš kā parasti mācīja tos.</VERS>
      <VERS vnumber="2">Un farizeji pienāca un, Viņu kārdinādami, jautāja: Vai vīrs drīkst šķirties no sievas?</VERS>
      <VERS vnumber="3">Bet Viņš atbildēdams sacīja tiem: Ko Mozus jums pavēlējis? </VERS>
      <VERS vnumber="4">Tie sacīja: Mozus atļāvis rakstīt šķiršanās grāmatu un šķirties. (5.Moz.24,1)</VERS>
      <VERS vnumber="5">Jēzus atbildēja un sacīja viņiem: Jūsu cietsirdības dēļ viņš jums šo likumu rakstījis.</VERS>
      <VERS vnumber="6">Bet no radīšanas sākuma Dievs viņus radīja kā vīrieti un sievieti. (1.Moz.1,27)</VERS>
      <VERS vnumber="7">Tāpēc cilvēks atstās savu tēvu un māti un paliks pie savas sievas. (1.Moz.2,24; Mt.19,5; 1.Kor.7,10; Ef.5,31)</VERS>
      <VERS vnumber="8">Un tie būs divi vienā miesā. Tātad viņi jau nav divi, bet viena miesa. (1.Kor.6,16)</VERS>
      <VERS vnumber="9">Tāpēc, ko Dievs savienojis, to cilvēkam nebūs šķirt.</VERS>
      <VERS vnumber="10">Un Viņa mācekļi mājās atkal jautāja Viņam par to pašu.</VERS>
      <VERS vnumber="11">Un Viņš tiem sacīja: Ja kas no savas sievas šķiras un citu precē, tas pārkāpj laulību ar viņu.</VERS>
      <VERS vnumber="12">Un ja sieva šķiras no sava vīra un iziet pie cita, tā pārkāpj laulību. (Lk.16,18; 1.Kor.7,10-11)</VERS>
      <VERS vnumber="13">Un Viņam atnesa bērniņus, lai Viņš tiem pieskartos, bet mācekļi norāja nesējus.</VERS>
      <VERS vnumber="14">Jēzus, tos redzēdams, saīga un sacīja viņiem: Laidiet bērniņus pie manis nākt un neliedziet viņiem, jo tādiem pieder Dieva valstība.</VERS>
      <VERS vnumber="15">Patiesi, es jums saku: kas Dieva valstību nepieņem kā bērns, tas tanī neieies. (Mt.18,3)</VERS>
      <VERS vnumber="16">Un Viņš tos apskāva un, uzlicis tiem rokas, tos svētīja.</VERS>
      <VERS vnumber="17">Un kad Viņš bija izgājis ceļā, kāds piesteidzās un, ceļos pret Viņu nometies, lūdza Viņu: Labais Mācītāj, kas man jādara, lai es iemantotu mūžīgo dzīvošanu?</VERS>
      <VERS vnumber="18">Bet Jēzus sacīja viņam: Kāpēc tu mani sauc par labo? Neviens nav labais, kā vienīgi Dievs.</VERS>
      <VERS vnumber="19">Tu baušļus zini: tev nebūs laulību pārkāpt, tev nebūs nokaut, tev nebūs zagt, tev nebūs nepatiesu liecību dot, tev nebūs krāpt, tev būs tēvu un māti godāt!</VERS>
      <VERS vnumber="20">Bet tas atbildēja un sacīja Viņam: Mācītāj, no savas jaunības es esmu visu to pildījis.</VERS>
      <VERS vnumber="21">Bet Jēzus, uzlūkodams viņu, iemīlēja to un sacīja tam: Viena tev trūkst: ej, pārdod visu, kas tev ir, un atdod nabagiem, un tev būs manta debesīs; un nāc, seko man!</VERS>
      <VERS vnumber="22">Tas, noskumis par šo vārdu, aizgāja bēdīgs, jo viņam bija daudz īpašumu.</VERS>
      <VERS vnumber="23">Un Jēzus apskatījies sacīja saviem mācekļiem: Cik grūti tiem, kam bagātība, ieiet Dieva valstībā!</VERS>
      <VERS vnumber="24">Bet mācekļi iztrūkās par Viņa vārdiem. Bet Jēzus atkal atbildēdams, sacīja tiem: Bērniņi, cik grūti ieiet Dieva valstībā tiem, kas paļaujas uz naudu!</VERS>
      <VERS vnumber="25">Vieglāk kamielim iziet caur adatas aci nekā bagātam ieiet Dieva valstībā.</VERS>
      <VERS vnumber="26">Tie vēl vairāk brīnījās un savā starpā runāja: Un kas tad var kļūt pestīts?</VERS>
      <VERS vnumber="27">Un Jēzus, viņus uzlūkodams, sacīja: Tas nav iespējams cilvēkiem, bet ne Dievam, jo Dievam viss ir iespējams. (Mt.19,26)</VERS>
      <VERS vnumber="28">Un Pēteris sāka Viņam runāt: Lūk, mēs visu atstājām un sekojām Tev. (Mt.19,27;Lk.18,28)</VERS>
      <VERS vnumber="29">Jēzus atbildēdams sacīja: Patiesi es jums saku: nav neviena, kas manis un evaņģēlija dēļ būtu atstājis namu vai brāļus, vai māsas, vai tēvu, vai māti, vai bērnus, vai tīrumus,</VERS>
      <VERS vnumber="30">Kas tagad, šinī laikā, nesaņemtu simtkārt tik daudz, kaut caur vajāšanām, namus un brāļus, un māsas, un mātes, un bērnus, un tīrumus, un nākošajā laikā mūžīgo dzīvi.</VERS>
      <VERS vnumber="31">Bet daudzi pirmie būs pēdējie, un pēdējie būs pirmie. (Mt.19,30)</VERS>
      <VERS vnumber="32">Bet viņi bija ceļā, iedami uz Jeruzalemi; un Jēzus gāja viņiem pa priekšu; un tie, iztrūkušies un baidīdamies, sekoja. Un Viņš atkal, pieaicinājis tos divpadsmit, sāka tiem runāt par to, kas Viņam notiks. (Mt.20,17; Lk.18,31)</VERS>
      <VERS vnumber="33">Jo, lūk, mēs ejam uz Jeruzalemi, un Cilvēka Dēls tiks nodots augstajiem priesteriem un rakstu mācītājiem, un vecākajiem; un tie Viņu notiesās nāvē un nodos pagāniem;</VERS>
      <VERS vnumber="34">Un tie Viņu izsmies un apspļaudīs Viņu, un šaustīs Viņu, un nonāvēs Viņu, un trešajā dienā Viņš augšāmcelsies. </VERS>
      <VERS vnumber="35">Un Zebedeja dēli, Jēkabs un Jānis, piegājuši pie Viņa, sacīja: Mācītāj, mēs vēlamies, lai Tu mums darītu, ko vien mēs lūgsim!</VERS>
      <VERS vnumber="36">Bet Viņš tiem sacīja: Ko jūs vēlaties, lai es jums darītu?</VERS>
      <VERS vnumber="37">Tie sacīja: Dod mums, lai mēs Tavā godībā sēdētu viens tavā labajā, otrs Tavā kreisajā pusē!</VERS>
      <VERS vnumber="38">Bet Jēzus viņiem sacīja: Jūs nezināt, ko lūdzat. Vai jūs varat dzert to biķeri, ko es dzeru, un tapt kristīti kristībā, kurā es tieku kristīts?</VERS>
      <VERS vnumber="39">Bet tie Viņam sacīja: Mēs varam! Bet Jēzus viņiem sacīja: Biķeri, kuru es dzeru, jūs gan dzersiet un tapsiet kristīti kristībā, kurā es topu kristīts,</VERS>
      <VERS vnumber="40">Bet sēdēt pie manas labās vai kreisās rokas man nepiederas dot jums, bet kuriem tas ir sataisīts.</VERS>
      <VERS vnumber="41">Kad tie desmit to dzirdēja, tie ņēma to Jēkabam un Jānim ļaunā.</VERS>
      <VERS vnumber="42">Bet Jēzus tos pieaicināja un sacīja viņiem: Jūs zināt, ka tie, kas tiek uzskatīti par tautu valdniekiem, valda pār tām; un viņu valdnieki izmanto varu pār tām.</VERS>
      <VERS vnumber="43">Bet tā lai nav jūsu starpā, bet kas grib tapt lielāks, lai ir jūsu sulainis!</VERS>
      <VERS vnumber="44">Bet kas no jums grib būt pirmais, lai ir visu kalps!</VERS>
      <VERS vnumber="45">Jo arī Cilvēka Dēls nav nācis, lai Viņam kalpotu, bet lai Viņš kalpotu un dotu savu dzīvību daudzo atpestīšanai.</VERS>
      <VERS vnumber="46">Un tie nonāca Jērikā; un Viņam ar saviem mācekļiem un daudz ļaudīm no Jērikas izejot, Bartimejs, Timeja dēls, būdams neredzīgs, sēdēja ceļmalā un ubagoja.</VERS>
      <VERS vnumber="47">Viņš, izdzirdis, ka tas ir Jēzus no Nācaretes, sāka saukt un sacīja: Jēzu, Dāvida Dēls, apžēlojies par mani!</VERS>
      <VERS vnumber="48">Un daudzi to apsauca, lai viņš paliktu klusu. Bet viņš vēl skaļāk sauca: Dāvida Dēls, apžēlojies par mani!</VERS>
      <VERS vnumber="49">Un Jēzus apstājies lika viņu pasaukt. Un tie sauca neredzīgo, sacīdami viņam: Nebīsties, celies, Viņš tevi sauc!</VERS>
      <VERS vnumber="50">Tas, nometis savu mēteli, cēlās un nāca pie Viņa.</VERS>
      <VERS vnumber="51">Un Jēzus, uzrunādams, sacīja viņam: Ko tu gribi, lai es tev daru? Bet aklais sacīja Viņam: Mācītāj, lai es redzu!</VERS>
      <VERS vnumber="52">Bet Jēzus viņam sacīja: Ej, tava ticība tevi glābusi. Un tūdaļ tas redzēja un ceļā Viņam sekoja.</VERS>
    </CHAPTER>
    <CHAPTER cnumber="11">
      <VERS vnumber="1">Un Viņš, kad tie tuvojās Jeruzalemei un Betānijai pie Olīvkalna, sūtīja divus no saviem mācekļiem</VERS>
      <VERS vnumber="2">Un sacīja viņiem: Ejiet miestā, kas jūsu priekšā! Un jūs, ieiedami tur, tūdaļ atradīsiet piesietu kumeļu, uz kura vēl neviens cilvēks līdz šim nav sēdējis; atraisiet to un atvediet!</VERS>
      <VERS vnumber="3">Un ja kāds jums sacīs, ko jūs darāt, tad sakiet, ka Kungam tā vajag! Un tūdaļ viņš to atlaidīs šurp.</VERS>
      <VERS vnumber="4">Un nogājuši viņi atrada kumeļu, piesietu ārā pie durvīm uz ceļa; un viņi atraisīja to.</VERS>
      <VERS vnumber="5">Un daži, kas tur stāvēja, sacīja viņiem: Ko jūs darāt, atraisīdami kumeļu?</VERS>
      <VERS vnumber="6">Viņi tiem sacīja, kā Jēzus bija pavēlējis; un tie viņus atlaida.</VERS>
      <VERS vnumber="7">Un viņi atveda kumeļu pie Jēzus un uzlika tam savas drēbes; un Viņš sēdās tanī.</VERS>
      <VERS vnumber="8">Bet daudzi izklāja savas drēbes ceļā; bet citi cirta zarus no kokiem un klāja tos ceļā;</VERS>
      <VERS vnumber="9">Un tie, kas gāja priekšā, un tie, kas sekoja, kliedza, sacīdami: Hozanna!</VERS>
      <VERS vnumber="10">Slavēts, kas nāk Kunga vārdā! Slavēta lai ir mūsu tēva Dāvida valstība, kas nāk! Hozanna augstībā!</VERS>
      <VERS vnumber="11">Un Viņš iegāja Jeruzalemē, dievnamā; un Viņš, visu apskatījis, vakara stundai jau iestājoties, ar tiem divpadsmit izgāja uz Betāniju.</VERS>
      <VERS vnumber="12">Un otrā dienā, kad tie izgāja no Betānijas,Viņš bija izsalcis.</VERS>
      <VERS vnumber="13">Un Viņš, ieraudzījis tālienē vīģes koku, kam bija lapas, gāja, vai tanī ko neatrastu; un Viņš, piegājis pie tā, neatrada nekā, kā tikai lapas, jo vēl nebija vīģu laiks.</VERS>
      <VERS vnumber="14">Un Viņš ierunājās un sacīja tam: Lai ne mūžam neviens no tevis augļus neēd! Un Viņa mācekļi to dzirdēja.</VERS>
      <VERS vnumber="15">Un viņi iegāja Jeruzalemē. Un Viņš, iegājis dievnamā, sāka dzīt ārā tos, kas pārdeva un pirka svētnīcā; un Viņš apgāza naudas mainītāju galdus un baložu pārdevēju solus.</VERS>
      <VERS vnumber="16">Un Viņš neļāva, lai kāds nestu kādu trauku caur svētnīcu.</VERS>
      <VERS vnumber="17">Un Viņš mācīja, sacīdams tiem: Vai nav rakstīts: manu namu sauks par lūgšanas namu visām tautām? Bet jūs to esat padarījuši par slepkavu bedri.</VERS>
      <VERS vnumber="18">To dzirdot, augstie priesteri un rakstu mācītāji meklēja, kā Viņu nonāvēt, bet baidījās Viņa, jo viss ļaužu pulks brīnījās par Viņa mācību.</VERS>
      <VERS vnumber="19">Un Viņš, vakaram metoties, izgāja no pilsētas.</VERS>
      <VERS vnumber="20">Un no rīta, garām iedami, tie redzēja vīģes koku nokaltušu līdz saknēm.</VERS>
      <VERS vnumber="21">Un Pēteris atminējies sacīja Viņam: Mācītāj, lūk, vīģes koks, kuru Tu nolādēji, ir nokaltis.</VERS>
      <VERS vnumber="22">Un Jēzus atbildēja un sacīja viņam: Ticiet Dievam!</VERS>
      <VERS vnumber="23">Patiesi es jums saku: ja kas sacīs šim kalnam: celies un meties jūrā, un nešaubīsies savā sirdī, bet ticēs, ka tas notiks, ko viņš saka, tad tas viņam tā notiks.</VERS>
      <VERS vnumber="24">Tāpēc es jums saku: visu, ko jūs, Dievu lūgdami, lūgsiet, ticiet, ka jūs saņemsiet; un tas jums notiks.</VERS>
      <VERS vnumber="25">Un piedodiet, kad jūs stāvat, Dievu lūgdami, ja jums kas ir pret citu, lai arī jūsu Tēvs, kas ir debesīs, piedotu jums jūsu grēkus.</VERS>
      <VERS vnumber="26">Bet ja jūs nepiedosiet, arī jūsu Tēvs, kas ir debesīs, nepiedos jums jūsu grēkus. (Mt.6,14-15)</VERS>
      <VERS vnumber="27">Un viņi atkal atnāca Jeruzalemē. Un Viņam svētnīcā staigājot, augstie priesteri un rakstu mācītāji, un vecākie pienāca pie Viņa</VERS>
      <VERS vnumber="28">Un sacīja Viņam: Kā varā Tu šo dari? Un kas Tev šo varu devis, lai Tu to darītu?</VERS>
      <VERS vnumber="29">Bet Jēzus atbildēja un sacīja viņiem: Es arī jautāšu jums vienu vārdu, un jūs atbildiet man! Un tad es jums pateikšu, kā varā es to daru.</VERS>
      <VERS vnumber="30">Atbildiet man: vai Jāņa kristība bija no debesīm, vai no cilvēkiem?</VERS>
      <VERS vnumber="31">Bet viņi savā starpā pārdomāja un sacīja: Ja mēs teiksim: no debesīm, Viņš mums sacīs, kāpēc tad mēs neticējām viņam?</VERS>
      <VERS vnumber="32">Ja mēs sacīsim: no cilvēkiem, mums jābaidās no tautas, jo visi par Jāni domāja, ka viņš patiesi ir pravietis.</VERS>
      <VERS vnumber="33">Un viņi atbildēja un sacīja Jēzum: Mēs nezinām. Un Jēzus atbildēja un sacīja viņiem: Arī es jums neteikšu, kā varā es to daru.</VERS>
    </CHAPTER>
    <CHAPTER cnumber="12">
      <VERS vnumber="1">Un Viņš iesāka runāt tiem līdzībās: Kāds cilvēks iestādīja vīna dārzu un apžogoja to ar sētu, un izraka vīna spiedi, un uztaisīja torni, un iznomāja to vīna dārzniekiem, un aizceļoja tālumā.</VERS>
      <VERS vnumber="2">Un savā laikā viņš sūtīja pie strādniekiem kalpu, lai saņemtu no strādniekiem vīna dārza augļus.</VERS>
      <VERS vnumber="3">Tie, satvēruši viņu, sita un aizsūtīja tukšā.</VERS>
      <VERS vnumber="4">Un atkal viņš sūtīja pie tiem citu kalpu; bet tie ievainoja viņu galvā un apsmēja.</VERS>
      <VERS vnumber="5">Un viņš atkal sūtīja citu; un tie to nonāvēja, un vēl citus, no kuriem dažus sita, bet citus nogalināja.</VERS>
      <VERS vnumber="6">Vēl viņam bija viens dēls, kas tam bija ļoti mīļš, un beigās viņš to sūtīja pie tiem, sacīdams: mana dēla taču tie kaunēsies.</VERS>
      <VERS vnumber="7">Bet vīna dārza strādnieki runāja savā starpā: Šis ir mantinieks; nāciet, nonāvēsim viņu, un mantojums būs mūsu!</VERS>
      <VERS vnumber="8">Un tie, satvēruši viņu, to nogalināja un izmeta no vīna dārza ārā.</VERS>
      <VERS vnumber="9">Ko tad darīs vīna kalna kungs? Viņš nāks un nogalinās dārzniekus un savu vīna dārzu izdos citiem.</VERS>
      <VERS vnumber="10">Vai jūs neesat lasījuši Rakstos: Akmens, ko nama cēlāji atmeta, ir kļuvis stūrakmens. (Ps 117,22; Is.23,16; Mt.21,42; Apd.4,11; Rom.9,33; 1.Pēt.2,7)</VERS>
      <VERS vnumber="11">To Kungs ir darījis; un mūsu acīs tas ir apbrīnošanas cienīgs.</VERS>
      <VERS vnumber="12">Un tie meklēja Viņu aizturēt, bet baidījās ļaužu, jo tie noprata, ka Viņš šo līdzību viņiem runājis. Un tie, atstājuši Viņu, aizgāja.</VERS>
      <VERS vnumber="13">Un tie sūtīja pie Viņa dažus no farizejiem un herodiešiem, lai Viņu pieķertu vārdos.</VERS>
      <VERS vnumber="14">Tie atnākuši sacīja Viņam: Mācītāj, mēs zinām, ka Tu esi patiess un neiztopi nevienam, jo Tu neuzlūko cilvēka vaigu, bet māci Dieva ceļus patiesībā; vai pienākas maksāt ķeizaram nodokli, vai lai nemaksājam?</VERS>
      <VERS vnumber="15">Bet Viņš, pazīdams to viltību, tiem sacīja: Kam jūs mani kārdināt? Atnesiet man denāriju, lai es to redzu!</VERS>
      <VERS vnumber="16">Un tie atnesa Viņam. Un Viņš sacīja tiem: Kā šis attēls un uzraksts? Tie saka Viņam: Ķeizara.</VERS>
      <VERS vnumber="17">Bet Jēzus atbildēja tiem un sacīja: Tad atdodiet ķeizaram, kas ir ķeizara, un Dievam, kas ir Dieva! Un tie brīnījās par Viņu. (Rom 13,7)</VERS>
      <VERS vnumber="18">Un saduceji, kas saka, ka augšāmcelšanās neesot, nāca pie Viņa un jautāja Viņam, sacīdami:</VERS>
      <VERS vnumber="19">Mācītāj, Mozus mums rakstījis: ja kam brālis mirst un atstāj sievu, bet bērnus neatstāj, tad lai tā brālis precē viņa sievu un rada brālim pēcnācējus.</VERS>
      <VERS vnumber="20">Tad nu bija septiņi brāļi. Un pirmais apprecēja sievu un, neatstājis pēcnācējus, nomira.</VERS>
      <VERS vnumber="21">Un otrs apprecēja viņu; un arī tas, neatstājis pēcnācējus, nomira. Tāpat arī trešais.</VERS>
      <VERS vnumber="22">Līdzīgā kārtā viņu apprecēja visi septiņi, bet pēcnācējus neatstāja. Beidzot pēc visiem nomira arī sieva.</VERS>
      <VERS vnumber="23">Jo kad tie no miroņiem augšāmcelsies, viņi nedz precēsies, nedz taps precēti, bet būs kā eņģeļi debesīs.</VERS>
      <VERS vnumber="24">Un Jēzus atbildēja un sacīja viņiem: Vai jūs nemaldāties, nepazīdami nedz Rakstus, nedz Dieva spēku?</VERS>
      <VERS vnumber="26">Bet par mirušajiem, ka viņi celsies augšām, vai neesat lasījuši Mozus grāmatā, kā Dievs tam pie ērkšķu krūma runājis, sacīdams: Es esmu Ābrahama Dievs un Īzāka Dievs, un Jēkaba Dievs?</VERS>
      <VERS vnumber="27">Viņš nav mirušo, bet dzīvo Dievs. Un tā jūs ļoti maldāties.</VERS>
      <VERS vnumber="28">Un pienāca viens no rakstu mācītājiem, kas bija noklausījies viņu sarunā, un, redzēdams to, ka Viņš labi tiem atbildējis, jautāja Viņam: Kurš ir no visiem augstākais bauslis?</VERS>
      <VERS vnumber="29">Bet Jēzus atbildēja viņam: Augstākais bauslis no visiem ir: klausies, Izraēl, Kungs tavs Dievs ir vienīgais Dievs.</VERS>
      <VERS vnumber="30">Un tev būs Kungu savu Dievu mīlēt no visas savas sirds un no visas savas dvēseles, un no visa sava prāta, un no visa sava spēka. Šis ir augstākais bauslis!</VERS>
      <VERS vnumber="31">Bet otrs ir šim līdzīgs: tev būs mīlēt savu tuvāko kā sevi pašu. Cita baušļa, lielāka par šo, vairs nav. (3.Moz.19,18; Mt.22,39; Rom.13,9; Gal.5,14; Jēk.2,8)</VERS>
      <VERS vnumber="32">Un rakstu mācītājs Viņam sacīja: Labi, Mācītāj! Tu patiesību teici, ka viens ir Dievs, un nav cita, kā Viņš vien.</VERS>
      <VERS vnumber="33">Un Viņu mīlēt no visas sirds un no visa prāta, un no visas dvēseles, un no visa spēka, un savu tuvāko mīlēt kā sevi pašu, tas ir vairāk par visiem dedzināmajiem un citiem upuriem.</VERS>
      <VERS vnumber="34">Bet Jēzus, redzēdams, ka viņš gudri atbildējis, sacīja viņam: Tu neesi tālu no Dieva valstības. Un neviens neuzdrošinājās Viņam vairs jautāt.</VERS>
      <VERS vnumber="35">Un Jēzus, mācīdams svētnīcā, atbildēja un sacīja: Kā rakstu mācītāji saka, ka Kristus ir Dāvida dēls?</VERS>
      <VERS vnumber="36">Jo pats Dāvids, Svētā Gara apgaismots, saka: Kungs sacīja manam Kungam: sēdies pie manas labās rokas, iekams es Tavus ienaidniekus lieku par paklāju Tavām kājām.</VERS>
      <VERS vnumber="37">Taču pats Dāvids sauc Viņu par Kungu, un kā tad Tas ir viņa dēls? Un lielais ļaužu pulks Viņu labprāt klausījās.</VERS>
      <VERS vnumber="38">Un Viņš savā mācībā sacīja tiem: Sargieties no rakstu mācītājiem, kam patīk staigāt garos svārkos un saņemt sveicinājumus tirgus laukumos,</VERS>
      <VERS vnumber="39">Un sinagogās sēdēt goda vietās, un pirmajās vietās mielastos,</VERS>
      <VERS vnumber="40">Kas garu lūgšanu iemesla dēļ aprij atraitņu namus; šie saņems smagāku sodu.</VERS>
      <VERS vnumber="41">Un Jēzus, sēdēdams iepretim upuru lādei, redzēja, ka ļaudis meta naudu upuru lādē; un daudzi bagātie meta daudz.</VERS>
      <VERS vnumber="42">Bet viena nabaga atraitne atnākusi iemeta divas artavas, kas ir viens kvadrants,</VERS>
      <VERS vnumber="43">Un Viņš, pieaicinājis savus mācekļus, tiem sacīja: Patiesi es jums saku, ka šī nabaga atraitne vairāk iemetusi nekā visi, kas upuru lādē tika metuši.</VERS>
      <VERS vnumber="44">Jo visi meta no tā, kas viņiem bija lieks, bet šī upurēja no savas nabadzības visu, kas tai bija, - visu savu uzturu.</VERS>
    </CHAPTER>
    <CHAPTER cnumber="13">
      <VERS vnumber="1">Un Viņam izejot no svētnīcas, viens no Viņa mācekļiem sacīja Viņam: Mācītāj, lūk, kādi akmeņi un kādas celtnes!</VERS>
      <VERS vnumber="2">Un Jēzus atbildēdams sacīja viņam: Vai tu redzi visas šīs lielās celtnes? Akmens uz akmens nepaliks, kas netaptu sagrauts. (Lk 19,44; 21,6)</VERS>
      <VERS vnumber="3">Un kad Viņš sēdēja iepretim svētnīcai Olīvkalnā, Pēteris un Jēkabs, un Jānis, un Andrejs atsevišķi jautāja Viņam:</VERS>
      <VERS vnumber="4">Saki mums, kad tas notiks un kāda zīme būs, kad tas viss sāks piepildīties?</VERS>
      <VERS vnumber="5">Un Jēzus atbildēdams sāka viņiem runāt: Skatieties, ka jūs kāds nepieviļ!</VERS>
      <VERS vnumber="6">Jo daudzi nāks manā vārdā, sacīdami: Es tas esmu, un daudzus pievils.</VERS>
      <VERS vnumber="7">Bet kad jūs dzirdēsiet par kariem un karu nostāstus, nebīstieties, jo tam ir jānotiek, bet vēl nav gals.</VERS>
      <VERS vnumber="8">Jo tauta celsies pret tautu, un valsts pret valsti, un vietām būs zemestrīces un bads. Tas būs bēdu sākums.</VERS>
      <VERS vnumber="9">Bet paši sevī skatieties! Jo viņi jūs nodos tiesai un sinagogās jūs šaustīs, un manis dēļ jūs stāsieties valdnieku un ķēniņu priekšā viņiem par liecību.</VERS>
      <VERS vnumber="10">Un pirms tā jātop evaņģēlijam pasludinātam visām tautām.</VERS>
      <VERS vnumber="11">Un kad viņi jūs vedīs nodošanai, iepriekš nedomājiet par to, kas jums būs jārunā; bet kas jums tanī stundā tiks dots, to runājiet, jo jūs neesat tie, kas runā, bet Svētais Gars.</VERS>
      <VERS vnumber="12">Bet brālis nodos nāvei brāli un tēvs  dēlu; un bērni sacelsies pret vecākiem un nonāvēs viņus.</VERS>
      <VERS vnumber="13">Un mana vārda dēļ jūs visi ienīdīs. Bet kas izturēs līdz galam, tas izglābsies.</VERS>
      <VERS vnumber="14">Bet kad redzēsiet izpostīšanas negantību esam, kur nevajag, kas to lasa, lai saprot! - tad, kas ir Jūdejā, lai bēg kalnos!</VERS>
      <VERS vnumber="15">Un kas uz jumta, tas lai nenokāpj namā un lai neieiet kaut ko paņemt savās mājās!</VERS>
      <VERS vnumber="16">Un kas būs tīrumā, lai neatgriežas atpakaļ paņemt savas drēbes!</VERS>
      <VERS vnumber="17">Bet bēdas grūtniecēm un zīdītājām tanīs dienās!</VERS>
      <VERS vnumber="18">Bet lūdziet Dievu, lai tas nenotiek ziemā!</VERS>
      <VERS vnumber="19">Jo tanīs dienās būs tādas apspiešanas, kādas nav bijušas no iesākuma līdz šim, kamēr Dievs pasauli radījis, un arī vairs nebūs.</VERS>
      <VERS vnumber="20">Un ja Kungs šīs dienas nesaīsinātu, neviena miesa netiktu izglābta, bet izvēlēto dēļ, kurus Viņš ir izredzējis, Viņš šīs dienas saīsinājis.</VERS>
      <VERS vnumber="21">Un ja kāds tad jums sacīs: Lūk, še ir Kristus, lūk, tur, tad neticiet!</VERS>
      <VERS vnumber="22">Jo celsies viltus kristi un viltus pravieši, un darīs zīmes un brīnumus, lai pieviltu, ja tas iespējams, arī izredzētos.</VERS>
      <VERS vnumber="23">Bet to jūs ievērojiet! Lūk, es esmu jums to visu iepriekš pateicis.</VERS>
      <VERS vnumber="24">Bet tanīs dienās pēc tām apspiešanām saule aptumšosies, un mēness nedos vairs savu spīdumu,</VERS>
      <VERS vnumber="25">Un zvaigznes kritīs no debesīm, un debess stiprumi sakustēsies.</VERS>
      <VERS vnumber="26">Un tad redzēs Cilvēka Dēlu nākam padebešos lielā spēkā un godībā.</VERS>
      <VERS vnumber="27">Un tad Viņš sūtīs savus eņģeļus un sapulcinās savus izredzētos no četriem vējiem, no zemes gala līdz debesu augstumiem.</VERS>
      <VERS vnumber="28">Bet mācieties līdzību no vīģes koka! Kad jau tā zari kļūst maigi un lapas plaukst, tad ziniet, ka vasara tuvu.</VERS>
      <VERS vnumber="29">Tā arī jūs, kad redzēsiet to notiekam, ziniet, ka Viņš tuvu durvju priekšā.</VERS>
      <VERS vnumber="30">Patiesi es jums saku: Šī cilts neizzudīs, iekams viss tas notiks.</VERS>
      <VERS vnumber="31">Debess un zeme zudīs, bet mani vārdi nezudīs.</VERS>
      <VERS vnumber="32">Bet par šo dienu vai stundu neviens nezina: ne eņģeļi debesīs, ne Dēls, tikai Tēvs.</VERS>
      <VERS vnumber="33">Skatieties, esiet modri un lūdziet Dievu, jo jūs nezināt, kad tas laiks būs.</VERS>
      <VERS vnumber="34">Tas ir tā: cilvēks, aizceļodams tālumā, atstāja savu namu un deva saviem kalpiem varu pār katru darbu, un durvju sargam pavēlēja būt nomodā.</VERS>
      <VERS vnumber="35">Tāpēc esiet nomodā, jo jūs nezināt, kad nama Kungs nāks: vakarā vai nakts vidū, vai gaiļiem dziedot, vai agri no rīta.</VERS>
      <VERS vnumber="36">Ka viņš, nejauši atnākot, neatrod jūs guļot.</VERS>
      <VERS vnumber="37">Bet ko es jums saku, to es saku visiem: Esiet nomodā!</VERS>
    </CHAPTER>
    <CHAPTER cnumber="14">
      <VERS vnumber="1">Bet pēc divām dienām bija Lieldienas un neraudzētās maizes svētki; un augstie priesteri un rakstu mācītāji meklēja, kā Viņu viltīgi apcietināt un nonāvēt.</VERS>
      <VERS vnumber="2">Bet viņi sacīja: Tikai ne svētku dienā, lai kādreiz nesaceļas tautā nemiers!</VERS>
      <VERS vnumber="3">Un kad Viņš bija Betānijā, Sīmaņa spitālīgā namā, un, Viņam pie galda esot, nāca sieviete, kurai bija alabastra trauks ar dārgu, tīras nardes svaidāmo eļļu, un, trauku sasitusi, viņa izlēja to uz Viņa galvas.</VERS>
      <VERS vnumber="4">Bet bija daži, kas sevī apskaitās un sacīja: Kāpēc notikusi šī eļļas izšķērdība?</VERS>
      <VERS vnumber="5">Jo varēja šo eļļu pārdot vairāk nekā par trīs simti denārijiem un atdot nabagiem. Un tie kurnēja pret Viņu.</VERS>
      <VERS vnumber="6">Bet Jēzus sacīja: Lieciet viņu mierā! Ko jūs viņu apgrūtināt? Viņa man labu darbu darījusi.</VERS>
      <VERS vnumber="7">Jo trūcīgie ir vienmēr pie jums, un, ja jūs gribēsiet, varēsiet viņiem labu darīt; bet es neesmu vienmēr pie jums.</VERS>
      <VERS vnumber="8">Ko viņa varēja, to tā darīja; viņa jau iepriekš svaidīja manu miesu apbedīšanai.</VERS>
      <VERS vnumber="9">Patiesi es jums saku: kur vien visā pasaulē sludinās šo evaņģēliju, viņas piemiņai tiks stāstīts, ko tā darījusi.</VERS>
      <VERS vnumber="10">Un viens no tiem divpadsmit, Jūdass Iskariots, aizgāja pie augstajiem priesteriem, lai Viņu tiem nodotu.</VERS>
      <VERS vnumber="11">Un kad viņi to dzirdēja, tie priecājās un apsolīja viņam dot naudu. Un tas meklēja, kā Viņu nodot izdevīgā brīdī.</VERS>
      <VERS vnumber="12">Bet pirmā neraudzētās maizes dienā, kad upurēja Lieldienu jēru, Viņa mācekļi sacīja Viņam: Kur tu vēlies, lai mēs ejam un sagatavojam Tev Lieldienu maltīti?</VERS>
      <VERS vnumber="13">Un Viņš sūtīja divus no saviem mācekļiem un sacīja tiem: Ejiet pilsētā, un jūs sastaps cilvēks, kas nes ūdens krūzi; sekojiet viņam!</VERS>
      <VERS vnumber="14">Un kur viņš ieies, tur sakiet nama kungam, ka Mācītājs jautā: kur ir man telpa, kur es ar saviem mācekļiem varētu ēst Lieldienu jēru?</VERS>
      <VERS vnumber="15">Un viņš jums ierādīs iekārtotu lielu istabu; un tur sagatavojiet mums.</VERS>
      <VERS vnumber="16">Un Viņa mācekļi aizgāja un iegāja pilsētā, un atrada, kā Viņš tiem bija sacījis, un sagatavoja Lieldienas.</VERS>
      <VERS vnumber="17">Vakaram iestājoties, Viņš atnāca ar tiem divpadsmit.</VERS>
      <VERS vnumber="18">Un kad viņi bija pie galda un ēda, Jēzus sacīja: Patiesi es jums saku, ka viens no jums, kas kopā ar mani ēd, nodos mani.</VERS>
      <VERS vnumber="19">Un tie sāka skumt un cits pēc cita jautāja: Vai es tas esmu?</VERS>
      <VERS vnumber="20">Viņš tiem sacīja: Viens no tiem divpadsmit, kas ar mani roku mērc bļodā.</VERS>
      <VERS vnumber="21">Jo Cilvēka Dēls gan aiziet, kā par Viņu ir rakstīts, bet bēdas tam cilvēkam, kas Cilvēka Dēlu nodod! Labāk būtu šim cilvēkam, ja viņš nebūtu dzimis.</VERS>
      <VERS vnumber="22">Un Jēzus, viņiem ēdot, paņēma maizi, svētīja to, lauza, deva viņiem un sacīja: Ņemiet, šī ir mana Miesa.</VERS>
      <VERS vnumber="23">Un Viņš ņēma biķeri, sacīja pateicību un deva viņiem; un tie visi dzēra no tā.</VERS>
      <VERS vnumber="24">Un Viņš tiem sacīja: Šīs ir manas jaunās derības Asinis, kas par daudziem tiks izlietas.</VERS>
      <VERS vnumber="25">Patiesi es jums saku, ka es jau vairs nedzeršu no šiem vīna koka augļiem līdz tai dienai, kad es to no jauna dzeršu Dieva valstībā.</VERS>
      <VERS vnumber="26">Un viņi, slavas dziesmu nodziedājuši, izgāja uz Olīvkalnu.</VERS>
      <VERS vnumber="27">Un Jēzus sacīja viņiem: Jūs visi šinī naktī ņemsiet apgrēcību no manis, jo ir rakstīts: Es sitīšu ganu un avis tiks izklīdinātas.</VERS>
      <VERS vnumber="28">Bet pēc tam, kad es no miroņiem būšu uzcēlies, es pirms jums noiešu Galilejā.</VERS>
      <VERS vnumber="29">Bet Pēteris sacīja Viņam: Un ja visi ieļaunotos no Tevis, es tomēr ne.</VERS>
      <VERS vnumber="30">Un Jēzus viņam sacīja: Patiesi es tev saku, ka šodien, vēl šinī naktī, pirms gailis otrreiz dziedās, tu mani trīskārt noliegsi.</VERS>
      <VERS vnumber="31">Bet viņš runāja tālāk: Un ja man būtu līdz ar Tevi jāmirst, es Tevi nenoliegšu. Tāpat arī visi runāja.</VERS>
      <VERS vnumber="32">Un Viņš gāja uz muižu, kuru sauca Ģetzemane. Un Viņš sacīja saviem mācekļiem: Sēdiet šeit, kamēr es lūgšu Dievu!</VERS>
      <VERS vnumber="33">Un Viņš ņēma sev līdz Pēteri un Jēkabu, un Jāni, un iesāka baiļoties un skumt.</VERS>
      <VERS vnumber="34">Un Viņš tiem sacīja: Mana dvēsele noskumusi līdz nāvei. Palieciet šeit un esiet nomodā!</VERS>
      <VERS vnumber="35">Un Viņš, nedaudz pagājis tālāk, krita zemē un lūdza Dievu: ja tas varētu būt, lai šī stunda paietu Viņam secen.</VERS>
      <VERS vnumber="36">Un Viņš sacīja: Abba, Tēvs! Tev viss iespējams, novērs šo biķeri no manis, tomēr ne ko es gribu, bet ko Tu.</VERS>
      <VERS vnumber="37">Un Viņš atnāca un atrada tos guļam. Un Viņš sacīja Pēterim: Sīmani, tu guli? Vai tu nevarēji vienu stundu būt nomodā?</VERS>
      <VERS vnumber="38">Esiet nomodā un lūdziet Dievu, lai jūs nekristu kārdināšanā! Gars gan ir modrs, bet miesa vāja.</VERS>
      <VERS vnumber="39">Un atkal Viņš nogāja un lūdza Dievu, tos pašus vārdus sacīdams.</VERS>
      <VERS vnumber="40">Un atgriezies Viņš atkal atrada tos guļam, jo viņu acis bija smagas kļuvušas; un tie nezināja, ko Viņam atbildēt.</VERS>
      <VERS vnumber="41">Un Viņš atnāca trešoreiz un sacīja tiem: Guliet jau un dusiet! Ir diezgan! Stunda ir pienākusi: lūk, Cilvēka Dēls tiks nodots grēcinieku rokās.</VERS>
      <VERS vnumber="42">Celieties, iesim! Lūk, kas mani nodos, jau ir tuvu klāt!</VERS>
      <VERS vnumber="43">Un, Viņam vēl runājot, no augstajiem priesteriem un rakstu mācītājiem, un vecākajiem atnāca Jūdass Iskariots, viens no tiem divpadsmit, un ar viņu liels ļaužu pūlis ar zobeniem un rungām.</VERS>
      <VERS vnumber="44">Bet Viņa nodevējs bija devis tiem zīmi, sacīdams: Ko es skūpstīšu, tas ir Viņš, to gūstiet un vediet uzmanīgi!</VERS>
      <VERS vnumber="45">Un kad Viņš atnāca, tas tūliņ, piegājis pie Viņa, sacīja: Esi sveicināts, Rabbi! Un skūpstīja Viņu.</VERS>
      <VERS vnumber="46">Un tie pacēla pret Viņu rokas un saņēma Viņu.</VERS>
      <VERS vnumber="47">Bet viens no tiem, kas ap Viņu stāvēja, izvilcis zobenu, cirta augstā priestera kalpam un nocirta tam ausi.</VERS>
      <VERS vnumber="48">Un Jēzus uzrunādams sacīja tiem: Jūs esat izgājuši ar zobeniem un nūjām mani gūstīt it kā kādu slepkavu?</VERS>
      <VERS vnumber="49">Ik dienas es biju pie jums svētnīcā un mācīju; un jūs mani nesaņēmāt. Bet Rakstiem jāpiepildās.</VERS>
      <VERS vnumber="50">Tad Viņa mācekļi, atstājuši Viņu, visi aizbēga.</VERS>
      <VERS vnumber="51">Bet kāds jauneklis, apjozis audeklā kailo miesu, sekoja Viņam; un viņu satvēra;</VERS>
      <VERS vnumber="52">Bet viņš, nometis audeklu, kails aizbēga no tiem.</VERS>
      <VERS vnumber="53">Un viņi atveda Jēzu pie augstā priestera; un tur sapulcējās visi priesteri un rakstu mācītāji, un vecākie.</VERS>
      <VERS vnumber="54">Bet Pēteris sekoja Viņam no tālienes līdz pat augstā priestera pagalma iekšienei un, sēdēdams ar kalpiem pie uguns, sildījās.</VERS>
      <VERS vnumber="55">Bet augstie priesteri un visa tiesa meklēja liecību pret Jēzu, lai Viņu nodotu nāvei, bet neatrada.</VERS>
      <VERS vnumber="56">Jo daudzi nepareizi liecināja pret Viņu; bet liecības nesaskanēja.</VERS>
      <VERS vnumber="57">Un daži cēlās un nepareizi liecināja pret Viņu, sacīdami:</VERS>
      <VERS vnumber="58">Mēs dzirdējām Viņu runājam: Es šo rokām celto dievnamu noplēsīšu un trijās dienās uzcelšu citu, ne rokām celtu.</VERS>
      <VERS vnumber="59">Bet viņu liecībā nebija saskaņas.</VERS>
      <VERS vnumber="60">Un augstais priesteris, nostājies vidū, jautāja Jēzum, sacīdams: Vai Tu nekā neatbildi uz to, ko viņi Tev pārmet?</VERS>
      <VERS vnumber="61">Bet Viņš klusēja un nekā neatbildēja. Atkal augstais priesteris jautāja Viņam, sacīdams: Vai Tu esi Kristus, augsti teicamā Dieva Dēls?</VERS>
      <VERS vnumber="62">Bet Jēzus sacīja viņam: Es esmu; un jūs redzēsiet Cilvēka Dēlu sēžam pie Dieva spēka labās rokas un nākam debesu padebešos.</VERS>
      <VERS vnumber="63">Tad augstais priesteris saplēsa savas drēbes un sacīja: Kam mums vēl vajag liecinieku?</VERS>
      <VERS vnumber="64">Jūs dzirdējāt zaimus! Kā jums šķiet? Un tie visi Viņu notiesāja, ka Viņš esot pelnījis nāvi.</VERS>
      <VERS vnumber="65">Un daži sāka apspļaudīt Viņu un, aizklājuši Viņa vaigu, sita Viņu dūrēm, sacīdami Viņam: Pravieto! Un kalpi sita Viņu sejā.</VERS>
      <VERS vnumber="66">Un Pēterim apakšā pagalmā esot, nāca viena no augstā priestera kalponēm</VERS>
      <VERS vnumber="67">Un, redzēdama Pēteri sildāmies, uzlūkoja viņu un sacīja: Arī tu biji ar Jēzu Nācarieti.</VERS>
      <VERS vnumber="68">Bet viņš noliedza, sacīdams: Ne es zinu, ne es saprotu, ko tu runā. Un viņš izgāja ārā, pagalma priekšā; tad gailis dziedāja.</VERS>
      <VERS vnumber="69">Bet kalpone, ieraudzījusi atkal viņu, sāka runāt apkārtstāvošajiem: Šis ir viens no tiem.</VERS>
      <VERS vnumber="70">Un viņš atkal noliedza. Un pēc brītiņa tie, kas bija klāt, atkal sacīja Pēterim: Patiesi tu esi viens no viņiem, jo tu esi galilejietis.</VERS>
      <VERS vnumber="71">Bet viņš sāka lādēties un zvērēt: Es nepazīstu to Cilvēku, par ko jūs runājat.</VERS>
      <VERS vnumber="72">Un tūdaļ gailis otrreiz iedziedājās. Un Pēteris atminējās vārdu, ko Jēzus viņam sacīja: Pirms nekā gailis otrreiz dziedās, tu mani trīskārt noliegsi. Un viņš sāka raudāt.</VERS>
    </CHAPTER>
    <CHAPTER cnumber="15">
      <VERS vnumber="1">Un tūdaļ rīta agrumā augstie priesteri ar vecajiem un rakstu mācītājiem, un visa augstā tiesa apspriedās; un tie, saistījuši Jēzu, aizveda Viņu un nodeva Pilātam.</VERS>
      <VERS vnumber="2">Un Pilāts Viņam jautāja: Vai Tu esi jūdu ķēniņš? Bet Viņš atbildēja un sacīja tam: Tu to saki!</VERS>
      <VERS vnumber="3">Un augstie priesteri Viņu apsūdzēja daudzās lietās.</VERS>
      <VERS vnumber="4">Bet Pilāts atkal jautāja Viņam, sacīdams: Vai Tu nekā neatbildi? Lūk, cik smagi viņi Tevi apsūdz!</VERS>
      <VERS vnumber="5">Bet Jēzus neatbildēja vairs nekā, tā ka Pilāts brīnījās.</VERS>
      <VERS vnumber="6">Bet svētkos viņš mēdza tiem atlaist vienu cietumnieku, kuru tie prasīja.</VERS>
      <VERS vnumber="7">Bet bija viens, vārdā Baraba, kas ar dumpiniekiem bija sagūstīts un kas dumpī bija izdarījis slepkavību.</VERS>
      <VERS vnumber="8">Un ļaužu pūlis, sanācis augšā, sāka prasīt, lai viņš tiem dara kā vienmēr.</VERS>
      <VERS vnumber="9">Bet Pilāts atbildēja viņiem un sacīja: Vai jūs vēlaties, lai jums atlaižu jūdu Ķēniņu?</VERS>
      <VERS vnumber="10">Jo viņš zināja, ka augstie priesteri aiz skaudības Viņu nodevuši.</VERS>
      <VERS vnumber="11">Bet augstie priesteri kūdīja pūli, lai labāk tiem atlaiž Barabu.</VERS>
      <VERS vnumber="12">Bet Pilāts atkal uzrunāja viņus un sacīja: Ko tad jūs vēlaties, lai es daru ar jūdu Ķēniņu?</VERS>
      <VERS vnumber="13">Bet tie atkal kliedza: Sit Viņu krustā!</VERS>
      <VERS vnumber="14">Bet Pilāts sacīja viņiem: Ko tad Viņš ļaunu darījis? Bet tie vēl vairāk kliedza: Sit Viņu krustā!</VERS>
      <VERS vnumber="15">Bet Pilāts, vēlēdamies ļaudīm iztapt, atlaida tiem Barabu, bet Jēzu šaustīja un nodeva, lai Viņu sistu krustā.</VERS>
      <VERS vnumber="16">Bet kareivji ieveda Viņu tiesas pagalmā un sasauca kopā visu pulku.</VERS>
      <VERS vnumber="17">Un tie apģērba Viņu purpura tērpā un, nopinuši ērkšķu kroni, uzlika to Viņam.</VERS>
      <VERS vnumber="18">Un tie sāka Viņu sveicināt: Sveiks, jūdu Ķēniņ!</VERS>
      <VERS vnumber="19">Un ar niedri sita Viņa galvu, un spļāva Viņam, un, ceļus locīdami, pielūdza Viņu.</VERS>
      <VERS vnumber="20">Un tie, kad bija Viņu izsmējuši, novilka Viņam purpura drānas un ietērpa to Viņa paša drānās, un veda Viņu, lai Viņu sistu krustā.</VERS>
      <VERS vnumber="21">Un viņi piespieda kādu garāmejošo, Kirēnes Sīmani, kas nāca no laukiem, Aleksandra un Rufa tēvu, lai tas nestu Viņa krustu.</VERS>
      <VERS vnumber="22">Un tie Viņu noveda uz Golgotas vietu, kas tulkojumā nozīmē: Pieres vieta.</VERS>
      <VERS vnumber="23">Un tie Viņam deva dzert vīnu, sajauktu ar mirrēm, bet Viņš nepieņēma.</VERS>
      <VERS vnumber="24">Un tie, piesituši Viņu krustā, izdalīja Viņa drānas, mezdami kauliņus, kam ko saņemt.</VERS>
      <VERS vnumber="25">Bet tā bija trešā stunda, kad Viņu piesita krustā.</VERS>
      <VERS vnumber="26">Un bija uzrakstīts Viņa vainas apzīmējums: Jūdu Ķēniņš.</VERS>
      <VERS vnumber="27">Un līdz ar Viņu tie sita krustā divus slepkavas: vienu labajā, otru kreisajā pusē.</VERS>
      <VERS vnumber="28">Tā izpildījās Raksti, kas saka: Un ļaundariem Viņš tika pieskaitīts. (Is.53,12)</VERS>
      <VERS vnumber="29">Un garāmgājēji zaimoja Viņu un, kratīdami savas galvas, sacīja: Redzi, Tu, kas noplēs Dieva namu un trijās dienās atkal to uzcel,</VERS>
      <VERS vnumber="30">Nokāpdams no krusta, glāb pats sevi!</VERS>
      <VERS vnumber="31">Līdzīgi arī augstie priesteri izsmēja Viņu un ar rakstu mācītājiem savā starpā sarunājās: Citus Viņš glāba, bet pats sevi nevar izglābt.</VERS>
      <VERS vnumber="32">Lai Kristus, Izraēļa Ķēniņš, tagad nokāpj no krusta, lai mēs, to redzēdami, ticētu! Arī tie, kas līdz ar viņu bija krustā sisti, zaimoja Viņu.</VERS>
      <VERS vnumber="33">Un sestajai stundai iestājoties, palika tumšs visā zemē līdz pat devītajai stundai.</VERS>
      <VERS vnumber="34">Un devītajā stundā Jēzus skaļā balsī sauca, sacīdams: Eloi, Eloi, lema sabahtani! Tulkojumā: MansDievs, mans Dievs, kāpēc Tu mani esi atstājis? (Ps.21,2; Mt.27,46)</VERS>
      <VERS vnumber="35">Un daži no klātesošajiem, to dzirdēdami, sacīja: Redzi, Viņš sauc Eliju. (Ps.21,2;Mt.27,46)</VERS>
      <VERS vnumber="36">Bet viens aizsteidzās un, piesūcinājis sūkli etiķī un piestiprinājis to niedrei, deva Viņam dzert, sacīdams: Pagaidiet, redzēsim, vai Elijs nāks un noņems Viņu.</VERS>
      <VERS vnumber="37">Bet Jēzus, stiprā balsī iesaucies, atdeva savu Garu.</VERS>
      <VERS vnumber="38">Un priekškars dievnamā pārplīsa divās daļās no augšas līdz apakšai.</VERS>
      <VERS vnumber="39">Bet simtnieks, kas iepretim stāvēja, redzēdams, ka Viņš, tā saukdams, nomira, sacīja: Patiesi, šis Cilvēks bija Dieva Dēls!</VERS>
      <VERS vnumber="40">Bet bija tur arī sievietes, kas no tālienes skatījās; starp viņām bija Marija Magdalēna un Marija, Jēkaba Jaunākā un Jāzepa māte, un Salome.</VERS>
      <VERS vnumber="41">Tās, kad Viņš bija Galilejā, sekoja Viņam un kalpoja Viņam, un daudzas citas, kas atnāca Viņam līdz uz Jeruzalemi.</VERS>
      <VERS vnumber="42">Un kad vakars jau bija iestājies, jo bija sagatavošanas diena, kas ir pirms sabata,</VERS>
      <VERS vnumber="43">Nāca Jāzeps no Arimatejas, ievērojams padomnieks, kas pats arī gaidīja Dieva valstību, un, iegājis droši pie Pilāta, lūdza Jēzus miesas.</VERS>
      <VERS vnumber="44">Bet Pilāts brīnījās, ka Viņš jau ir nomiris. Un viņš, simtnieku pieaicinājis, jautāja tam: Vai Viņš jau miris.</VERS>
      <VERS vnumber="45">Un dabūjis to no simtnieka zināt, viņš atvēlēja Jāzepam Jēzus miesas.</VERS>
      <VERS vnumber="46">Bet Jāzeps, nopircis audeklu un noņēmis Viņu, ietina audeklā un ielika Viņu kapā, kas bija izcirsts klintī, un pievēla kapa durvīm akmeni.</VERS>
      <VERS vnumber="47">Bet Marija Magdalēna un Marija, Jāzepa māte, novēroja, kur Viņu noliek.</VERS>
    </CHAPTER>
    <CHAPTER cnumber="16">
      <VERS vnumber="1">Un kad sabata diena bija pagājusi, Marija Magdalēna un Marija, Jēkaba māte, un Salome pirka svaidāmās zāles, lai ietu un svaidītu Jēzu.</VERS>
      <VERS vnumber="2">Un pirmajā nedēļas dienā, ļoti agri, kad saule jau bija uzlēkusi, viņas gāja uz kapu</VERS>
      <VERS vnumber="3">Un runāja savā starpā: Kas mums novels akmeni no kapa durvīm?</VERS>
      <VERS vnumber="4">Un ieskatoties viņas redzēja, ka akmens novelts; jo tas bija ļoti liels.</VERS>
      <VERS vnumber="5">Un viņas, kapā iegājušas, redzēja baltās drēbēs tērptu jaunekli, sēžot pa labi; un viņas izbijās.</VERS>
      <VERS vnumber="6">Viņš sacīja tām: Nebīstieties! Jūs meklējat Jēzu no Nācaretes, krustā sisto. Viņš ir augšāmcēlies. Viņa šeit nav, redziet vietu, kur tie Viņu bija nolikuši.</VERS>
      <VERS vnumber="7">Bet noejiet un sakiet Viņa mācekļiem un Pēterim, ka Viņš pirms jums noies Galilējā; tur jūs Viņu redzēsiet, kā Viņš jums sacījis.</VERS>
      <VERS vnumber="8">Un izgājušas viņas bēga no kapa, jo bailes un izmisums viņas pārņēma; un viņas nevienam nekā neteica, jo tās baidījās.</VERS>
      <VERS vnumber="9">Bet pirmajā nedēļas dienā, rīta agrumā augšāmcēlies, Viņš vispirms parādījās Marijai Magdalēnai, no kuras Viņš bija izdzinis septiņus ļaunos garus.</VERS>
      <VERS vnumber="10">Viņa nogājusi pasludināja tiem, kas ar Viņu bija, kas bija noskumuši un raudāja.</VERS>
      <VERS vnumber="11">Un tie, dzirdēdami, ka Viņš dzīvs un ka tā Viņu redzējusi, neticēja.</VERS>
      <VERS vnumber="12">Bet pēc tam Viņš citā izskatā parādījās uz ceļa diviem no viņiem, kas gāja uz laukiem.</VERS>
      <VERS vnumber="13">Un šie nogājuši pasludināja to pārējiem, bet arī šiem viņi neticēja.</VERS>
      <VERS vnumber="14">Beigās Viņš parādījās, tiem vienpadsmit pie galda esot, un norāja viņu neticību un cietsirdību, ka viņi neticēja tiem, kas bija redzējuši Viņu augšāmcēlušos.</VERS>
      <VERS vnumber="15">Un Viņš tiem sacīja: Ejiet pa visu pasauli un sludiniet evaņģēliju visai radībai!</VERS>
      <VERS vnumber="16">Kas ticēs un taps kristīts, tas būs pestīts, bet kas neticēs, tas tiks pazudināts.</VERS>
      <VERS vnumber="17">Bet tiem, kas ticēs, sekos šīs zīmes: manā vārdā viņi izdzīs ļaunos garus, runās jaunās valodās;</VERS>
      <VERS vnumber="18">Čūskas cilās; un ja kas dzers ko nāvīgu, tas viņam nekaitēs; slimajiem viņi uzliks rokas, un tie kļūs veseli.</VERS>
      <VERS vnumber="19">Un Kungs Jēzus pēc tam, kad ar viņiem bija runājis, tika uzņemts debesīs un sēd pie Dieva labās rokas.</VERS>
      <VERS vnumber="20">Bet viņi gāja un sludināja visur; un Kungs viņiem palīdzēja un mācību apstiprināja ar līdzejošajām zīmēm.</VERS>
    </CHAPTER>
  </BIBLEBOOK>
  <BIBLEBOOK bname="Lukas" bnumber="42" bsname="Lk">
    <CHAPTER cnumber="1">
      <VERS vnumber="1">Jau daudzi mēģinājuši uzrakstīt nostāstus par notikumiem, kas risinājušies mūsu vidū.</VERS>
      <VERS vnumber="2">Kā tos mums notēlojuši tie, kas sākumā paši redzējuši un bijuši vārda kalpi,</VERS>
      <VERS vnumber="3">Tā iedomājos, visu no sākuma pamatīgi izpētot, tev, viscienīgākais Teofil, pēc kārtas uzrakstīt,</VERS>
      <VERS vnumber="4">Lai tu pārliecinātos tās mācības patiesībā, kurā tu esi mācīts.</VERS>
      <VERS vnumber="5">Jūdejas ķēniņa Heroda laikā dzīvoja kāds Abijas kārtas priesteris, vārdā Zaharijs, un viņa sieva, vārdā Elizabete, no Ārona cilts.</VERS>
      <VERS vnumber="6">Bet abi viņi bija taisnīgi Dieva priekšā un nevainojami pildīja visus Kunga baušļus un noteikumus.</VERS>
      <VERS vnumber="7">Bet viņiem nebija bērnu, jo Elizabete bija neauglīga; un abi bija veci gados.</VERS>
      <VERS vnumber="8">Un notika, ka viņš savureiz pildīja priestera pienākumus Dieva priekšā,</VERS>
      <VERS vnumber="9">Un viņam, pēc priestera paražas lozējot, bija jāiet Kunga svētnīcā kvēpināt;</VERS>
      <VERS vnumber="10">Un visi daudzie ļaudis ārā lūdza Dievu kvēpināšanas stundā.</VERS>
      <VERS vnumber="11">Tad viņam parādījās Kunga eņģelis, stāvot kvēpināšanas altāra labajā pusē.</VERS>
      <VERS vnumber="12">Un Zaharijs, to redzēdams, izbijās, un viņu pārņēma bailes.</VERS>
      <VERS vnumber="13">Bet eņģelis sacīja viņam: Nebīsties, Zaharij, jo tava lūgšana ir uzklausīta: tava sieva Elizabete dzemdēs tev dēlu un tu nosauksi viņu vārdā Jānis.</VERS>
      <VERS vnumber="14">Un Tev būs prieks un līksmība, un daudzi priecāsies par viņa piedzimšanu.</VERS>
      <VERS vnumber="15">Jo viņš būs liels Kunga priekšā; vīnu un reibinošus dzērienus viņš nedzers; un Svētais Gars viņu piepildīs jau mātes miesās.</VERS>
      <VERS vnumber="16">Un daudzus Izraēļa bērnus viņš atgriezīs pie Kunga, viņu Dieva.</VERS>
      <VERS vnumber="17">Un tas ies viņa priekšā Elija garā un spēkā, pievērsdams tēvu sirdis bērniem un neticīgos taisnīgo gudrībai, lai sagatavotu Kungam paklausīgu tautu.</VERS>
      <VERS vnumber="18">Un Zaharijs sacīja eņģelim: Kā lai es to zinu? Jo es esmu vecs, un mana sieva arī gados.</VERS>
      <VERS vnumber="19">Un eņģelis viņam atbildēja un sacīja: Es esmu Gabriels, kas stāv Dieva priekšā, un es esmu sūtīts, lai tev to sacītu un tev pasludinātu šo prieka vēsti.</VERS>
      <VERS vnumber="20">Un, lūk, tu kļūsi mēms un nevarēsi runāt līdz tai dienai, kamēr tas notiks, tāpēc ka tu neticēji maniem vārdiem, kas savlaicīgi piepildīsies.</VERS>
      <VERS vnumber="21">Un ļaudis gaidīja Zahariju un brīnījās, kāpēc viņš kavējas svētnīcā.</VERS>
      <VERS vnumber="22">Bet viņš iznācis nevarēja tos uzrunāt; un tie noprata, ka viņš dievnamā redzējis parādību. Un viņš māja tiem un palika mēms.</VERS>
      <VERS vnumber="23">Un notika, ka izbeidzās viņa kalpošanas laiks; un viņš aizgāja savās mājās.</VERS>
      <VERS vnumber="24">Bet pēc šīm dienām viņa sieva Elizabete kļuva grūta un nerādījās piecus mēnešus, sacīdama:</VERS>
      <VERS vnumber="25">Tā Kungs mani svētījis; Viņš izraudzījis šīs dienas, lai atņemtu manu negodu ļaužu priekšā.</VERS>
      <VERS vnumber="26">Bet sestajā mēnesī Dievs sūtīja eņģeli Gabrielu uz Galilejas pilsētu, kas saucās Nācarete.</VERS>
      <VERS vnumber="27">Pie jaunavas, kas bija saderināta Dāvida cilts vīram, kam vārds bija Jāzeps; un jaunavas vārds bija Marija.</VERS>
      <VERS vnumber="28">Un eņģelis, ienācis pie viņas, sacīja: Esi sveicināta, žēlastības pilnā! Kungs ir ar tevi; tu esi svētīta starp sievietēm.</VERS>
      <VERS vnumber="29">To izdzirdusi, tā iztrūkās no viņa valodas un domāja: kas tā par sveicināšanu?</VERS>
      <VERS vnumber="30">Bet eņģelis viņai sacīja: Nebīsties, Marija, jo tu esi atradusi žēlastību pie Dieva.</VERS>
      <VERS vnumber="31">Lūk, tu kļūsi grūta miesās un dzemdēsi Dēlu, un nosauksi Viņu vārdā Jēzus.</VERS>
      <VERS vnumber="32">Un Viņš būs liels un sauksies Visaugstākā Dēls, un Dievs Kungs dos Viņam tēva Dāvida troni, un Viņš valdīs pār Jēkaba namu mūžīgi,</VERS>
      <VERS vnumber="33">Un Viņa valstībai nebūs gala.</VERS>
      <VERS vnumber="34">Bet Marija sacīja eņģelim: Kā tas var notikt, jo es vīra nezinu?</VERS>
      <VERS vnumber="35">Un eņģelis atbildēja un sacīja viņai: Svētais Gars nāks pār tevi, un Visaugstākā spēks tevi apēnos. Tāpēc arī Svētais, kas no tevis dzims, sauksies Dieva Dēls.</VERS>
      <VERS vnumber="36">Un, lūk, tava radiniece Elizabete, kuru sauc par neauglīgo, savā vecumā ieņēma dēlu un staigā sestajā mēnesī.</VERS>
      <VERS vnumber="37">Jo Dievam neviena lieta nav neiespējama.</VERS>
      <VERS vnumber="38">Bet Marija sacīja: Lūk, es esmu Kunga kalpone, lai man notiek pēc tava vārda! Un eņģelis no viņas aizgāja.</VERS>
      <VERS vnumber="39">Bet Marija, tanīs dienās cēlusies, steigšus aizgāja kalnos, jūdu pilsētā.</VERS>
      <VERS vnumber="40">Un viņa, iegājusi Zaharija namā, sveicināja Elizabeti.</VERS>
      <VERS vnumber="41">Un notika, ka Elizabetei, Marijas sveicināšanu dzirdot, bērniņš priecīgi sakustējās viņas miesās; un Elizabete piepildījās Svētā Gara;</VERS>
      <VERS vnumber="42">Un viņa skaļā balsī sauca un sacīja: Tu esi svētīta starp sievietēm, un svēts ir tavas miesas auglis!</VERS>
      <VERS vnumber="43">Un no kurienes man tas, ka mana Kunga māte nāk pie manis?</VERS>
      <VERS vnumber="44">Jo, lūk, tiklīdz tava sveicināšanas balss atskanēja manās ausīs, bērniņš līksmībā sakustējās manās miesās.</VERS>
      <VERS vnumber="45">Un svētīga tu esi ticēdama, ka tas izpildīsies, ko Kungs tev sacījis.</VERS>
      <VERS vnumber="46">Un Marija sacīja: Augsti slavē Kungu mana dvēsele.</VERS>
      <VERS vnumber="47">Un mans gars gavilē Dievā, manā Pestītājā, </VERS>
      <VERS vnumber="48">Jo viņš ir uzlūkojis savas kalpones pazemību; lūk, no šī brīža mani svētīgu teiks visas paaudzes,</VERS>
      <VERS vnumber="49">Jo Varenais lielas lietas manī darījis; un svēts ir Viņa vārds.</VERS>
      <VERS vnumber="50">Un viņa žēlsirdība paliek paaudžu paaudzēs tiem, kas Viņa bīstas.</VERS>
      <VERS vnumber="51">Viņš parādīja varu ar savu elkoni, izklīdinādams lepnos savā sirdsprātā.</VERS>
      <VERS vnumber="52">Viņš varenos gāza no troņiem un paaugstināja pazemīgos.</VERS>
      <VERS vnumber="53">Izsalkušos viņš pildīja labumiem un bagātos atstāja tukšā.</VERS>
      <VERS vnumber="54">Viņš uzņēma savu kalpu Izraēli, atminējies savu žēlsirdību,</VERS>
      <VERS vnumber="55">Kā Viņš runājis mūsu tēviem, Ābrahamam un viņa pēctečiem mūžīgi.</VERS>
      <VERS vnumber="56">Bet Marija palika pie viņas kādus trīs mēnešus un tad atgriezās savās mājās.</VERS>
      <VERS vnumber="57">Bet Elizabetei pienāca laiks dzemdēt; un viņa dzemdēja dēlu,</VERS>
      <VERS vnumber="58">Un viņas kaimiņi un radi, izdzirduši, ka Kungs viņai parādījis savu žēlastību, priecājās līdz ar viņu.</VERS>
      <VERS vnumber="59">Un notika, ka astotajā dienā tie sanāca bērniņu apgraizīt un sauca to viņa tēva vārdā: Zaharijs.</VERS>
      <VERS vnumber="60">Un viņa māte atbildēja un sacīja: Nekādā ziņā, bet viņš sauksies Jānis.</VERS>
      <VERS vnumber="61">Un tie sacīja viņai: Taču nav neviena tavos rados, kas sauktos šinī vārdā.</VERS>
      <VERS vnumber="62">Bet tie māja viņa tēvam, kā tas vēlētos viņu saukt.</VERS>
      <VERS vnumber="63">Un viņš pieprasīja galdiņu un rakstīja: Viņa vārds ir Jānis. Un visi brīnījās.</VERS>
      <VERS vnumber="64">Un te atdarījās viņa mute un mēle; un viņš runāja, godinādams Dievu.</VERS>
      <VERS vnumber="65">Un bailes pārņēma visus viņu kaimiņus; un visas šīs ziņas izpaudās visā Jūdejas kalnājā.</VERS>
      <VERS vnumber="66">Un visi, kas to dzirdēja, paturēja to savā sirdī, sacīdami: Kā jums šķiet, kas būs šis bērns, jo Dieva roka ir ar viņu?</VERS>
      <VERS vnumber="67">Un Zaharijs, viņa tēvs, Svētā Gara piepildīts, pravietoja, sacīdams:</VERS>
      <VERS vnumber="68">Godināts lai ir Kungs, Izraēļa Dievs, jo Viņš ir apmeklējis savu tautu un devis tai pestīšanu;</VERS>
      <VERS vnumber="69">Un Viņš mums pacēla pestīšanas ragu pār sava kalpa Dāvida namu;</VERS>
      <VERS vnumber="70">Kā Viņš runājis ar savu svēto praviešu muti, kas no mūžības;</VERS>
      <VERS vnumber="71">Ka Viņš mūs atpestīs no mūsu ienaidniekiem un visu to rokām, kas mūs ienīst;</VERS>
      <VERS vnumber="72">Lai pierādītu žēlsirdību mūsu tēviem un atcerētos savu svēto derību.</VERS>
      <VERS vnumber="73">Zvērestu, ko Viņš zvērējis mūsu tēvam Ābrahamam un dod mums,</VERS>
      <VERS vnumber="74">Lai mēs, izglābti no savu ienaidnieku rokām, bezbailīgi Viņam kalpotu</VERS>
      <VERS vnumber="75">Svētumā un taisnībā Viņa priekšā visās mūsu mūža dienās.</VERS>
      <VERS vnumber="76">Un tevi, bērniņ, sauks par Visaugstākā pravieti, jo tu iesi Kunga vaiga priekšā sagatavot Viņam ceļu,</VERS>
      <VERS vnumber="77">Lai dotu pestīšanas atziņu Viņa ļaudīm to grēku piedošanai</VERS>
      <VERS vnumber="78">Mūsu Dieva sirsnīgās žēlsirdības dēļ, ar kuru Auseklis no augšienes mūs uzlūkojis,</VERS>
      <VERS vnumber="79">Lai apgaismotu tos, kas tumsībā un nāves ēnā sēd, un virzītu mūsu kājas uz miera ceļu.</VERS>
      <VERS vnumber="80">Un bērns auga, un stiprinājās garā, un palika tuksnesī līdz tai dienai, kad viņam bija jāstājās Izraēļa priekšā.</VERS>
    </CHAPTER>
    <CHAPTER cnumber="2">
      <VERS vnumber="1">Bet notika, ka tanī laikā ķeizars Augusts izdeva pavēli, lai tiktu sarakstīta visa valsts.</VERS>
      <VERS vnumber="2">Šī pirmā sarakstīšana notika Kvirinija, Sīrijas pārvaldnieka, laikā.</VERS>
      <VERS vnumber="3">Un visi gāja pierakstīties, katrs savā pilsētā.</VERS>
      <VERS vnumber="4">Un arī Jāzeps no Nācaretes pilsētas Galilejā nogāja Jūdejā, Dāvida pilsētā, kas saucās Betlēme, tāpēc ka viņš bija no Dāvida nama un cilts.</VERS>
      <VERS vnumber="5">Lai pierakstītos ar Mariju, savu saderināto sievu, kas bija grūta.</VERS>
      <VERS vnumber="6">Un notika, ka, viņiem tur esot, pienāca laiks, lai viņa dzemdētu.</VERS>
      <VERS vnumber="7">Un viņa dzemdēja savu pirmdzimto Dēlu, un ietina Viņu autiņos, un ielika Viņu silē, jo tiem nebija vietas mājvietā.</VERS>
      <VERS vnumber="8">Un bija gani tanī apvidū, kas, būdami nomodā, sargāja nakts stundās savu ganāmpulku.</VERS>
      <VERS vnumber="9">Un, lūk, Kunga eņģelis piestājās viņiem, un Dieva spožums apspīdēja tos, un viņi ļoti izbijās.</VERS>
      <VERS vnumber="10">Un eņģelis viņiem sacīja: Nebīstieties, jo, lūk, es jums pasludinu lielu prieku, kas notiks visiem ļaudīm:</VERS>
      <VERS vnumber="11">Jo jums šodien Dāvida pilsētā piedzimis Pestītājs, kas ir Kristus Kungs.</VERS>
      <VERS vnumber="12">Un tāda jums būs zīme: jūs atradīsiet Bērnu, autiņos ietītu un silē ieliktu.</VERS>
      <VERS vnumber="13">Un piepeši eņģelim pievienojās daudz debess karapulku, kas godināja Dievu, sacīdami:</VERS>
      <VERS vnumber="14">Gods Dievam augstībā, un miers virs zemes laba prāta cilvēkiem.</VERS>
      <VERS vnumber="15">Un notika, kad eņģeļi bija no tiem aizgājuši debesīs, ka gani runāja savā starpā: Aiziesim uz Bētlemi paskatīties to vārdu, kas noticis, ko Kungs mums pasludinājis!</VERS>
      <VERS vnumber="16">Un viņi steigā atnāca un atrada Mariju un Jāzepu, un Bērniņu, kas gulēja silē.</VERS>
      <VERS vnumber="17">Bet kad viņi to redzēja, tie pazina to vārdu, kas viņiem bija sacīts par šo Bērniņu.</VERS>
      <VERS vnumber="18">Un visi, kas to dzirdēja, brīnījās par to, ko gani tiem sacīja.</VERS>
      <VERS vnumber="19">Bet Marija glabāja visus šos vārdus, pārdomādama savā sirdī.</VERS>
      <VERS vnumber="20">Un gani atgriezās atpakaļ, godinādami un teikdami Dievu par visu, ko tie bija dzirdējuši un redzējuši, kā tas viņiem bija sacīts.</VERS>
      <VERS vnumber="21">Un Bērns, kad astoņas dienas bija pagājušas, bija jāapgraiza, nosaucot Viņu vārdā Jēzus, kā to eņģelis bija teicis, pirms Viņš bija ieņemts mātes miesās.</VERS>
      <VERS vnumber="22">Un tie, kad saskaņā ar Mozus likumu viņas šķīstīšanas dienas bija pagājušas, nesa Viņu uz Jeruzalemi, lai Viņu upurētu Kungam,</VERS>
      <VERS vnumber="23">Kā Kunga bauslībā rakstīts, lai ikviens vīriešu kārtas pirmdzimtais tiktu Kungam svētīts; (2.Moz.13,2)</VERS>
      <VERS vnumber="24">Un lai upurētu vienu pāri ūbeļu vai divus jaunus baložus, kā tas sacīts Kunga bauslībā.</VERS>
      <VERS vnumber="25">Un, lūk, Jeruzalemē bija cilvēks, vārdā Simeons; šis cilvēks bija taisnīgs un dievbijīgs, un viņš gaidīja Izraēļa iepriecināšanu; un Svētais Gars bija viņā.</VERS>
      <VERS vnumber="26">Un no Svētā Gara viņš bija saņēmis norādījumu, ka viņš nāves neredzēs, iekams nebūs skatījis Kunga Svaidīto.</VERS>
      <VERS vnumber="27">Viņš, garā pamudināts, iegāja svētnīcā; un, kad vecāki ienesa Jēzus Bērniņu, lai pie Viņa izpildītu bauslības paražas,</VERS>
      <VERS vnumber="28">Tas ņēma Viņu savās rokās un, Dievu teikdams, sacīja:</VERS>
      <VERS vnumber="29">Tagad, Kungs, saskaņā ar Taviem vārdiem atlaid savu kalpu mierā.</VERS>
      <VERS vnumber="30">Jo manas acis redzējušas Tavu pestīšanu,</VERS>
      <VERS vnumber="31">Ko Tu esi sataisījis visu ļaužu vaiga priekšā:</VERS>
      <VERS vnumber="32">Gaismu pagānu apgaismošanai un Tavas Izraēļa tautas godu.</VERS>
      <VERS vnumber="33">Un Viņa tēvs un māte brīnījās par to, kas par Viņu tika runāts.</VERS>
      <VERS vnumber="34">Un Simeons svētīja viņus un sacīja Marijai, Viņa mātei: Lūk, Viņš ir likts par krišanu un augšāmcelšanos daudziem Izraēlī un par zīmi, kam pretī runās (Is.8,14; Rom.9,38; 1.Pēt.2,7)</VERS>
      <VERS vnumber="35">Un tavas pašas dvēseli pārdurs zobens, lai atklātos daudzu siržu domas.</VERS>
      <VERS vnumber="36">Un tur bija praviete Anna, Fanuēļa meita, no Asera cilts, kas sasniegusi lielu vecumu, nodzīvojot pēc savas jaunavības ar savu vīru septiņus gadus.</VERS>
      <VERS vnumber="37">Un viņa bija atraitne ap astoņdesmit četriem gadiem, kas neatkāpās no svētnīcas, bet gavēdama un lūgdama naktīm un dienām, kalpoja Dievam.</VERS>
      <VERS vnumber="38">Un viņa, ienākusi tanī pat stundā, teica Kungu un runāja par Viņu visiem, kas gaidīja Izraēļa atpestīšanu.</VERS>
      <VERS vnumber="39">Un viņi, visu pēc Kunga bauslības izpildījuši, atgriezās atpakaļ Galilejā, savā Nācaretes pilsētā.</VERS>
      <VERS vnumber="40">Bet Bērniņš auga un stiprinājās, pilns gudrības; un Dieva žēlastība bija ar Viņu.</VERS>
      <VERS vnumber="41">Un Viņa vecāki Lieldienu svētkos ik gadus gāja uz Jeruzalemi.</VERS>
      <VERS vnumber="42">Un tie, kad Viņš bija divpadsmit gadus vecs, pēc svētku ieraduma gāja uz Jeruzalemi.</VERS>
      <VERS vnumber="43">Un kad viņi, izbeidzoties svētku dienām, atgriezās atpakaļ, bērns Jēzus palika Jeruzalemē, bet Viņa vecāki to nezināja.</VERS>
      <VERS vnumber="44">Bet tie domāja, ka Viņš ir pie ceļa biedriem; un tie, dienas ceļu nostaigājuši, meklēja Viņu starp radiem un pazīstamajiem;</VERS>
      <VERS vnumber="45">Un tie, neatraduši Viņu, atgriezās Jeruzalemē, To meklēdami.</VERS>
      <VERS vnumber="46">Un notika, ka pēc trim dienām tie Viņu atrada sēžam dievnamā starp rakstu mācītājiem, tos uzklausot un tiem jautājot.</VERS>
      <VERS vnumber="47">Un visi, kas Viņu dzirdēja, bija pārsteigti par Viņa gudrību un atbildēm.</VERS>
      <VERS vnumber="48">Un tie, Viņu ieraudzījuši, brīnījās. Un Viņa māte sacīja Viņam: Dēls, kāpēc Tu mums tā darīji? Lūk, Tavs tēvs un es ar sāpēm Tevi meklējām.</VERS>
      <VERS vnumber="49">Un Viņš tiem sacīja: Kāpēc jūs mani meklējāt? Vai jūs nezinājāt, ka man jādarbojas tanīs lietās, kas ir mana Tēva?</VERS>
      <VERS vnumber="50">Un tie neizprata tos vārdus, kurus Viņš tiem runāja.</VERS>
      <VERS vnumber="51">Un Viņš gāja tiem līdz. Un viņi nonāca Nācaretē; un Viņš bija tiem paklausīgs. Un Viņa māte glabāja visus šos vārdus savā sirdī.</VERS>
      <VERS vnumber="52">Un Jēzus pieņēmās gudrībā un gados, un žēlastībā pie Dieva un cilvēkiem.</VERS>
    </CHAPTER>
    <CHAPTER cnumber="3">
      <VERS vnumber="1">Bet ķeizara Tibērija valdīšanas piecpadsmitajā gadā, kad Poncijs Pilāts bija pārvaldnieks Galilejā, bet viņa brālis Filips pārvaldnieks Iturejā un Trahonitīdas daļā un Lizanijs pārvaldnieks Abilinē, </VERS>
      <VERS vnumber="2">Augsto priesteru Annas un Kaifas laikā Kunga vārds nāca uz Jāni, Zaharija dēlu, tuksnesī.</VERS>
      <VERS vnumber="3">Un viņš staigāja visā Jordānas apkārtnē, sludinādams grēku nožēlošanas kristību grēku piedošanai,</VERS>
      <VERS vnumber="4">Kā rakstīts pravieša Isaja sludinājumu grāmatā: Saucēja balss tuksnesī: sataisiet Kunga ceļu, taisnas dariet Viņa takas!</VERS>
      <VERS vnumber="5">Katra ieleja lai piepildās, un katrs kalns un pakalns lai nolīdzinās, kas līks, tam jātop taisnam, un kas nelīdzens, tam jātop līdzenam ceļam;</VERS>
      <VERS vnumber="6">Un ikviena miesa redzēs Dieva pestīšanu. (Is 40,3-5)</VERS>
      <VERS vnumber="7">Viņš runāja ļaudīm, kas nāca pie viņa kristīties: Jūs, odžu dzimums! Kas jūs mācīja bēgt no nākamajām dusmām?</VERS>
      <VERS vnumber="8">Tāpēc nesiet grēku nožēlošanas cienīgus augļus un nesāciet sacīt: Mums Ābrahams ir tēvs. Jo es jums saku, ka Dievs spējīgs no šiem akmeņiem radīt Ābrahamam bērnus.</VERS>
      <VERS vnumber="9">Jau cirvis pielikts pie koku saknēm. Katrs koks, kas nenes labus augļus, tiks nocirsts un ugunī iemests.</VERS>
      <VERS vnumber="10">Un ļaudis jautāja viņam, sacīdami: Ko tad mums darīt?</VERS>
      <VERS vnumber="11">Bet viņš tiem atbildēja un sacīja: Kam divi svārki, lai dod tam, kam nav; un kam pārtika, lai dara tāpat.</VERS>
      <VERS vnumber="12">Bet nāca arī muitnieki kristīties; un tie sacīja viņam: Mācītāj, ko lai mēs darām?</VERS>
      <VERS vnumber="13">Un viņš tiem sacīja: Neņemiet vairāk, nekā jums noteikts.</VERS>
      <VERS vnumber="14">Bet jautāja viņam arī kareivji, sacīdami: Ko mums būs darīt? Un viņš tiem sacīja: Nedariet nevienam pārestību un netaisnību un esiet mierā ar savu algu!</VERS>
      <VERS vnumber="15">Bet kad ļaudīm likās un viņi savās sirdīs domāja par Jāni, vai viņš nav Kristus,</VERS>
      <VERS vnumber="16">Jānis atbildēja un sacīja visiem: Es jūs kristīju ar ūdeni, bet nāks varenāks par mani, kam es neesmu cienīgs Viņa kurpju siksnas atraisīt; Viņš jūs kristīs Svētajā Garā un ugunī.</VERS>
      <VERS vnumber="17">Tā vēteklis ir Viņa rokā; un Viņš iztīrīs savu klonu, un kviešus Viņš sakrās savā klētī, bet pelavas sadedzinās neizdzēšamā ugunī.</VERS>
      <VERS vnumber="18">Vēl daudz citu ko viņš sludināja, mācīdams ļaudis.</VERS>
      <VERS vnumber="19">Bet zemes pārvaldnieks Herods, ko viņš nopēla par Herodiju, tā brāļa sievu, un par visiem ļaunumiem, ko Herods darīja,</VERS>
      <VERS vnumber="20">Visam tam pievienoja vēl to, ka ieslodzīja Jāni cietumā.</VERS>
      <VERS vnumber="21">Bet notika, ka visi ļaudis kristījās, un arī Jēzus bija kristīts, tad Viņam, Dievu lūdzot, debesis atvērās,</VERS>
      <VERS vnumber="22">Un Svētais Gars miesīgā veidā kā balodis nolaidās uz Viņu; un balss atskanēja no debesīm: Tu esi mans mīļais Dēls, pie Tevis man labpatikšana!</VERS>
      <VERS vnumber="23">Un Jēzus pats, kad Viņš iesāka, bija apmēram 30 gadus vecs, kā mēdza domāt, Jāzepa dēls; Jāzeps bija Heli, bet tas Matata dēls,</VERS>
      <VERS vnumber="24">Tas bija Levi, tas Melhi, tas Jannes, tas Jāzepa dēls.</VERS>
      <VERS vnumber="25">Tas bija Matatija, tas Amosa, tas Nauma, tas Hesli, tas Nages dēls,</VERS>
      <VERS vnumber="26">Tas bija Maata, tas Matatija, tas Semeja, tas Jāzepa, tas Jūdas dēls,</VERS>
      <VERS vnumber="27">Tas bija Joanna, tas Rēzas, tas Zorobabela, tas Salatiēla, tas Neri dēls,</VERS>
      <VERS vnumber="28">Tas bija Melhi, tas Adi, tas Kozama, tas Elmadama, tas Hēra dēls, </VERS>
      <VERS vnumber="29">Tas bija Jēzus, tas Eliezera, tas Jorima, tas Matata, tas Levi dēls,</VERS>
      <VERS vnumber="30">Tas bija Simeona, tas Jūdas, tas Jāzepa, tas Jona, tas Eliakīma dēls,</VERS>
      <VERS vnumber="31">Tas bija Melejas, tas Mennas, tas Matata, tas Natana, tas Dāvida dēls,</VERS>
      <VERS vnumber="32">Tas bija Jeses, tas Obeda, tas Booza, tas Salomona, tas Naasona dēls,</VERS>
      <VERS vnumber="33">Tas bija Aminadaba, tas Admina, tas Arni, tas Esrona, tas Faresa, tas Jūdas dēls,</VERS>
      <VERS vnumber="34">Tas bija Jēkaba, tas Īzāka, tas Ābrahama, tas Taras, tas Nahora dēls.</VERS>
      <VERS vnumber="35">Tas bija Seruha, tas Ragaua, tas Falega, tas Hebera, tas Salas dēls,</VERS>
      <VERS vnumber="36">Tas bija Kainana, tas Arfaksāda, tas Sēma, tas Noasa, tas Lameha dēls,</VERS>
      <VERS vnumber="37">Tas bija Matuzala, tas Henoha, tas Jareda, tas Malaleēla, tas Kainana dēls,</VERS>
      <VERS vnumber="38">Tas bija Enosa, tas Seta, tas Ādama dēls, tas Dieva.</VERS>
    </CHAPTER>
    <CHAPTER cnumber="4">
      <VERS vnumber="1">Bet Jēzus, Svētā Gara pilns, atgriezās no Jordānas, un Gars Viņu aizveda tuksnesī.</VERS>
      <VERS vnumber="2">Tur Viņš bija četrdesmit dienas un tika velna kārdināts. Un Viņš tanīs dienās nekā neēda; un kad tās bija pagājušas, Viņš izsalka.</VERS>
      <VERS vnumber="3">Bet velns sacīja Viņam: Ja Tu esi Dieva Dēls, saki šim akmenim, lai tas kļūst maize!</VERS>
      <VERS vnumber="4">Un Jēzus atbildēja viņam: Ir rakstīts: ne no maizes vien cilvēks dzīvo, bet no ikviena Dieva vārda.</VERS>
      <VERS vnumber="5">Tad velns uzveda Viņu augstā kalnā un vienā acumirklī rādīja Viņam visas pasaules valstis,</VERS>
      <VERS vnumber="6">Un sacīja Viņam: Es Tev došu visu šo varu un šo godību, jo tās man nodotas, un kam es gribu, tam es tās dodu.</VERS>
      <VERS vnumber="7">Tāpēc, ja Tu mani pielūgsi, tas viss būs Tavs.</VERS>
      <VERS vnumber="8">Bet Jēzus atbildēja viņam, sacīdams: Ir rakstīts: Dievu, savu Kungu tev būs pielūgt un Viņam vienam kalpot!</VERS>
      <VERS vnumber="9">Tad tas aizveda Viņu uz Jeruzalemi un novietoja Viņu uz svētnīcas jumta virsotnes, un sacīja Viņam: Ja Tu esi Dieva Dēls, meties no šejienes zemē.</VERS>
      <VERS vnumber="10">Jo ir rakstīts: Viņš saviem eņģeļiem pavēlēs par Tevi, lai tie Tevi sargātu;</VERS>
      <VERS vnumber="11">Un viņi nesīs Tevi rokās, lai Tu savu kāju neapdauzītu pie akmens. (Ps.91,11)</VERS>
      <VERS vnumber="12">Bet Jēzus atbildēja viņam un sacīja: Ir teikts: tev nebūs kārdināt Dievu, savu Kungu!</VERS>
      <VERS vnumber="13">Un kad velns visas savas kārdināšanas bija pabeidzis, tas līdz turpmākajam laikam atstāja Viņu.</VERS>
      <VERS vnumber="14">Bet Jēzus gara spēkā atgriezās Galilejā, un vēsts par Viņu izpaudās visā apgabalā.</VERS>
      <VERS vnumber="15">Un Viņš tos mācīja sinagogās, un visi viņu godināja.</VERS>
      <VERS vnumber="16">Un Viņš nonāca Nācaretē, kur bija uzaudzis, un pēc sava paraduma sabata dienā iegāja sinagogā; un viņš piecēlās lai lasītu.</VERS>
      <VERS vnumber="17">Un Viņam pasniedza pravieša Isaja grāmatu. Un Viņš, grāmatu atverot, atrada vietu, kur bija rakstīts:</VERS>
      <VERS vnumber="18">Kunga gars ir pār mani; tāpēc Viņš mani svaidīja un sūtīja mani sludināt evaņģēliju nabagiem un dziedināt tos, kam satriekta sirds.</VERS>
      <VERS vnumber="19">Cietumniekiem pasludināt atbrīvošanu un akliem redzi, nomāktos palaist brīvībā, pasludināt Kunga žēlastības gadu un atmaksas dienu. (Is.61,1-2)</VERS>
      <VERS vnumber="20">Un Viņš aizvēra grāmatu, atdeva to apkalpotājam un apsēdās. Un visu acis sinagogā bija vērstas uz Viņu.</VERS>
      <VERS vnumber="21">Un Viņš sāka runāt tiem: šodien šie Raksti izpildījušies jūsu ausīs.</VERS>
      <VERS vnumber="22">Un visi Viņam piekrita un brīnījās par Viņa žēlastības vārdiem, kas nāca no Viņa mutes, un sacīja: Vai šis nav Jāzepa dēls?</VERS>
      <VERS vnumber="23">Un Viņš tiem sacīja: Jūs katrā ziņā man sacīsiet sakāmvārdu: ārst, izdziedini pats sevi! Mēs dzirdējām lielas lietas notiekam Kafarnaumā; dari to arī šeit, savā tēvijā!</VERS>
      <VERS vnumber="24">Bet Viņš teica: Patiesi es jums saku: neviens pravietis netiek atzīts savā tēvijā.</VERS>
      <VERS vnumber="25">Es jums saku patiesību: daudz atraitņu bija Izraēlī Elija laikā, kad debesis bija slēgtas trīs gadus un sešus mēnešus, tā ka visā zemē valdīja liels bads,</VERS>
      <VERS vnumber="26">Bet ne pie vienas no tām netika sūtīts Elijs, kā vien pie sievietes atraitnes Sidonas Sareptā.</VERS>
      <VERS vnumber="27">Un daudz spitālīgo bija pravieša Eliseja laikā, bet neviens no viņiem netika šķīstīts kā vien sīrietis Naamans.</VERS>
      <VERS vnumber="28">Un visi, to dzirdēdami, kļuva pilni dusmu.</VERS>
      <VERS vnumber="29">Un tie cēlās un izmeta Viņu no pilsētas ārā, un noveda Viņu līdz kalna virsotnei, uz kura to pilsēta bija celta, lai Viņu nogrūstu zemē.</VERS>
      <VERS vnumber="30">Bet Viņš, iedams starp tiem, aizgāja.</VERS>
      <VERS vnumber="31">Un Viņš aizgāja uz Galilejas pilsētu Kafarnaumu, un tur Viņš sabatos tos mācīja.</VERS>
      <VERS vnumber="32">Un visi bija pārsteigti par Viņa mācību, jo Viņa vārdi bija vareni.</VERS>
      <VERS vnumber="33">Un sinagogā atradās cilvēks, kas bija nešķīstā gara apsēsts, un viņš kliedza stiprā balsī,</VERS>
      <VERS vnumber="34">Sacīdams: Dod mieru! Kas mums ar Tevi, Jēzu no Nācaretes? Vai Tu esi nācis mūs nomaitāt? Es zinu, Tu esi Dieva Svētais.</VERS>
      <VERS vnumber="35">Un Jēzus norāja to, sacīdams: Paliec klusu un izej no viņa! Un ļaunais gars nogāza to zemē viņu vidū un izgājā no tā, nekā ļauna viņam nenodarījis.</VERS>
      <VERS vnumber="36">Un visus pārņēma bailes; un viņi runāja savā starpā, sacīdami: Kas tas par vārdu, jo Viņš ar varu un spēku pavēl nešķīstajiem gariem, un tie iziet?</VERS>
      <VERS vnumber="37">Un vēsts par Viņu izpaudās visās šī apgabala vietās.</VERS>
      <VERS vnumber="38">Bet Jēzus atstāja sinagogu un aizgāja uz Sīmaņa namu. Bet Sīmaņa sievasmāte slimoja lielā drudzī, un tās dēļ tie Viņu lūdza.</VERS>
      <VERS vnumber="39">Un Viņš, pie tās stāvēdams, pavēlēja drudzim, un tas to atstāja. Un tā, tūdaļ uzcēlusies, kalpoja viņiem.</VERS>
      <VERS vnumber="40">Bet visi, kam bija slimnieki dažādām kaitēm, saulei norietot, veda tos pie Viņa. Bet Viņš, katram rokas uzliekot, izdziedināja tos.</VERS>
      <VERS vnumber="41">Arī ļaunie gari no daudziem izgāja, kliegdami un sacīdami: Tu esi Dieva Dēls! Bet Viņš norāja tos un neļāva tiem runāt, jo tie zināja, ka Viņš ir Kristus.</VERS>
      <VERS vnumber="42">Bet Viņš, dienai austot, aizgāja un staigāja tuksnešainā vietā, bet ļaudis meklēja Viņu; un tie, nonākuši pie Viņa, pūlējās Viņu aizturēt, lai Viņš no tiem neaizietu.</VERS>
      <VERS vnumber="43">Viņš tiem sacīja: Arī citām pilsētām man jāsludina Dieva valstība, jo tāpēc es esmu sūtīts.</VERS>
      <VERS vnumber="44">Un Viņš sludināja Galilejas sinagogās.</VERS>
    </CHAPTER>
    <CHAPTER cnumber="5">
      <VERS vnumber="1">Bet notika, kad Viņš stāvēja pie Ģenezaretes ezera, ka ļaudis spiedās pie Viņa, lai klausītos Dieva vārdu.</VERS>
      <VERS vnumber="2">Un Viņš redzēja divas laivas atrodamies pie ezera; bet zvejnieki bija izkāpuši un skaloja tīklus.</VERS>
      <VERS vnumber="3">Bet Viņš, iekāpis vienā laivā, kas piederēja Sīmanim, lūdza to atbīdīt nedaudz no malas; un Viņš, sēžot laivā, mācīja ļaudis.</VERS>
      <VERS vnumber="4">Un Viņš, pabeidzis runāt, sacīja Sīmanim: Dodies dziļāk un izmet savus tīklus zvejai!</VERS>
      <VERS vnumber="5">Bet Sīmanis atbildēja un sacīja Viņam: Mācītāj, visu nakti mēs strādājām, bet nekā nesazvejojām; tomēr Tavā vārdā es izmetīšu tīklu.</VERS>
      <VERS vnumber="6">Un viņi, to izdarījuši, noķēra lielu daudzumu zivju, tā ka viņu tīkls plīsa.</VERS>
      <VERS vnumber="7">Un viņi māja biedriem, kas bija otrā laivā, lai tie nāk un palīdz viņiem. Un tie piebrauca; un viņi piepildīja abas laivas, tā ka tās gandrīz grima.</VERS>
      <VERS vnumber="8">Kad Sīmanis Pēteris to redzēja, viņš krita pie Jēzus kājām, sacīdams: Aizej no manis, Kungs, jo es esmu grēcīgs cilvēks!</VERS>
      <VERS vnumber="9">Jo izbrīna pārņēma viņus un visus, kas ar tiem bija, par zivju lomu, ko viņi bija vilkuši;</VERS>
      <VERS vnumber="10">Tāpat arī Jēkabu un Jāni, Zebedeja dēlus, kas bija Sīmaņa biedri. Un Jēzus sacīja Sīmanim: Nebīsties, no šī laika tu zvejosi cilvēkus.</VERS>
      <VERS vnumber="11">Un viņi, laivas krastā izvilkuši, atstāja visu un sekoja Viņam.</VERS>
      <VERS vnumber="12">Un notika, kad Viņš bija vienā pilsētā, lūk, kāds cilvēks, kas bija spitālības pilns, ieraudzīja Jēzu, krita uz sava vaiga un lūdza Viņu sacīdams: Kungs, ja Tu vēlies, Tu vari mani šķīstīt.</VERS>
      <VERS vnumber="13">Un Viņš, roku izstiepis, pieskārās tam, sacīdams: Es gribu, topi šķīstīts! Un tūdaļ spitālība atstāja viņu.</VERS>
      <VERS vnumber="14">Un Viņš tam pavēlēja to nevienam nesacīt, bet noiet, parādīties priesterim un upurēt par savu šķīstīšanu, kā to Mozus pavēlējis, tiem par liecību.</VERS>
      <VERS vnumber="15">Bet vēsts izplatījās par Viņu vēl vairāk; un daudz ļaužu sapulcējās Viņu klausīties un dziedināties no savām slimībām.</VERS>
      <VERS vnumber="16">Bet Viņš aizgāja tuksnesī un pielūdza Dievu.</VERS>
      <VERS vnumber="17">Un notika, ka kādā dienā Viņš sēdēja mācīdams. Un tur sēdēja arī farizeji un rakstu mācītāji, kas bija sanākuši no visiem Galilejas un Jūdejas miestiem un no Jeruzalemes; un Kunga spēks bija viņus dziedināt.</VERS>
      <VERS vnumber="18">Un, lūk, vīri nesa gultā cilvēku, kas bija triekas skarts; un tie lūkoja to ienest un nolikt Viņa priekšā.</VERS>
      <VERS vnumber="19">Un ļaužu daudzuma dēļ neatrazdami, no kuras puses to ienest, viņi uzkāpa uz jumta un caur segumu nolaida to gultā viņu vidū, Jēzum priekšā.</VERS>
      <VERS vnumber="20">Un Viņš, redzēdams viņu ticību, sacīja: Cilvēk, tavi grēki tev tiek piedoti!</VERS>
      <VERS vnumber="21">Un rakstu mācītāji un farizeji sāka domāt, sacīdami: Kas Viņš ir, kas runā zaimus? Kas var grēkus piedot, ja ne Dievs?</VERS>
      <VERS vnumber="22">Bet Jēzus, izpratis viņu domas, atbildēja tiem un sacīja: Ko jūs domājat savās sirdīs?</VERS>
      <VERS vnumber="23">Ko vieglāk teikt: tavi grēki tev piedoti, vai teikt: celies un staigā?</VERS>
      <VERS vnumber="24">Bet lai jūs zinātu, ka Cilvēka Dēlam ir vara virs zemes grēkus piedot,  Viņš sacīja triekas skartajam: Es tev saku: celies, ņem savu gultu un ej savās mājās!</VERS>
      <VERS vnumber="25">Un tūliņ tas viņu klātbūtnē piecēlās, paņēma gultu, kurā viņš gulēja, un, Dievu godinādams, aizgāja savās mājās.</VERS>
      <VERS vnumber="26">Un izbrīns pārņēma visus, un viņi godināja Dievu. Un viņi, baiļu pārņemti, sacīja: Mēs šodien redzējām brīnumdarbus.</VERS>
      <VERS vnumber="27">Pēc tam Viņš izgāja un ieraudzīja muitnieku, vārdā Levi, sēžot muitnīcā, un sacīja: Seko man!</VERS>
      <VERS vnumber="28">Un tas, atstājis visu, cēlās un sekoja Viņam.</VERS>
      <VERS vnumber="29">Un Levi sarīkoja Viņam lielu mielastu savā mājā; un tur bija daudz muitnieku un citu, kas līdz ar viņiem atradās pie galda.</VERS>
      <VERS vnumber="30">Un farizeji un to rakstu mācītāji kurnēja, runādami Viņa mācekļiem: Kāpēc jūs ēdat un dzerat kopā ar muitniekiem un grēciniekiem?</VERS>
      <VERS vnumber="31">Un Jēzus atbildēdams sacīja viņiem: Veseliem ārsts nav vajadzīgs, bet tiem, kas slimi.</VERS>
      <VERS vnumber="32">Es esmu nācis ne taisnīgos saukt atgriezties no grēkiem, bet grēciniekus.</VERS>
      <VERS vnumber="33">Un tie Viņam sacīja: Kāpēc Jāņa un tāpat farizeju mācekļi bieži gavē un skaita lūgšanas, bet Tavējie ēd un dzer?</VERS>
      <VERS vnumber="34">Viņš tiem atbildēja: Vai tad varat likt kāzu viesiem gavēt, kamēr līgavainis ar tiem?</VERS>
      <VERS vnumber="35">Bet nāks laiks, kad līgavainis būs no viņiem atņemts, tad tanīs dienās tie gavēs.</VERS>
      <VERS vnumber="36">Bet Viņš tiem sacīja līdzībā: Neviens neliek ielāpu no jaunām drēbēm uz vecām drēbēm, citādi tas sabojās jaunās, un jaunais ielāps nepiestāvēs vecajām.</VERS>
      <VERS vnumber="37">Un neviens nepilda jaunu vīnu vecos maisos, citādi jaunais vīns saplēsīs maisus, un tas pats izlīs, un maisi ies bojā.</VERS>
      <VERS vnumber="38">Bet jaunais vīns jāpilda jaunos maisos, tad abi uzglabāsies.</VERS>
      <VERS vnumber="39">Un neviens, kas dzēris veco, negribēs jauno, jo viņš sacīs: vecais ir labāks.</VERS>
    </CHAPTER>
    <CHAPTER cnumber="6">
      <VERS vnumber="1">Bet notika otrā sabatā, pirmajā, viņam caur druvu ejot, ka Viņa mācekļi plūca vārpas un tās, rokām izberzēdami, ēda.</VERS>
      <VERS vnumber="2">Bet kādi no farizejiem sacīja viņiem: Kāpēc jūs darāt to, kas sabatā aizliegts?</VERS>
      <VERS vnumber="3">Un Jēzus atbildēja viņiem, sacīdams: Arī to jūs neesat lasījuši, ko Dāvids un tie, kas ar viņu bija, darīja, kad bija izsalcis?</VERS>
      <VERS vnumber="4">Kā viņš iegāja dievnamā, un, paņēmis upura maizes, kuras nevienam nav brīv ēst, kā tikai priesteriem, ēda un deva tiem, kas ar viņu bija.</VERS>
      <VERS vnumber="5">Un Viņš tiem sacīja: Cilvēka Dēls ir Kungs arī pār sabatu.</VERS>
      <VERS vnumber="6">Bet atkal citā sabatā notika, ka Viņš iegāja sinagogā un mācīja. Un tur bija cilvēks, kam labā roka bija sausa.</VERS>
      <VERS vnumber="7">Bet rakstu mācītāji un farizeji novēroja, vai Viņš sabatā nedziedinās, lai rastu apsūdzību pret Viņu.</VERS>
      <VERS vnumber="8">Bet Viņš, zinādams to domas, sacīja cilvēkam, kam roka bija sausa: Celies un stājies šeit vidū! Un viņš piecēlās un nostājās,</VERS>
      <VERS vnumber="9">Bet Jēzus sacīja tiem: Es jums jautāju: vai sabatā nākas labu vai ļaunu darīt, dvēseli glābt vai pazudināt?</VERS>
      <VERS vnumber="10">Un Viņš, visapkārt visus uzlūkojis, sacīja cilvēkam: Izstiep savu roku! Un tas izstiepa, un viņa roka kļuva vesela.</VERS>
      <VERS vnumber="11">Bet tie, neprāta pārņemti, sarunājās savā starpā, ko darīt Jēzum.</VERS>
      <VERS vnumber="12">Bet tanīs dienās notika, ka Viņš uzgāja kalnā Dievu pielūgt; un Viņš visu nakti pavadīja, lūdzot Dievu.</VERS>
      <VERS vnumber="13">Un Viņš, dienai austot, sasauca savus mācekļus un izvēlējās no viņiem divpadsmit, kurus nosauca par apustuļiem:</VERS>
      <VERS vnumber="14">Sīmani, kuru Viņš nosauca par Pēteri, un Andreju, viņa brāli, Jēkabu un Jāni, Filipu un Bērtuli,</VERS>
      <VERS vnumber="15">Mateju un Tomu, Jēkabu, Alfeja dēlu, un Sīmani, kas saukts Centīgais,</VERS>
      <VERS vnumber="16">Un Jūdu, Jēkaba dēlu, un Jūdasu Iskariotu, kas kļuva nodevējs.</VERS>
      <VERS vnumber="17">Un viņš, nokāpis līdz ar tiem, apstājās līdzenā vietā, kur bija daudz viņa mācekļu un liels daudzums ļaužu no visas Jūdejas un Jeruzalemes, un jūrmalas, un Tiras, un Sidonas,</VERS>
      <VERS vnumber="18">Kas bija nākuši, lai Viņu klausītos un lai tiktu izdziedināti no savām kaitēm. Arī tie, kurus mocīja nešķīstie gari, tika izdziedināti,</VERS>
      <VERS vnumber="19">Un visi ļaudis tiecās Viņam pieskarties, jo spēks izgāja no Viņa; un Viņš visus izdziedināja.</VERS>
      <VERS vnumber="20">Un Viņš, pacēlis acis uz saviem mācekļiem, sacīja: Svētīgi nabadzīgie, jo Dieva valstība ir jūsu.</VERS>
      <VERS vnumber="21">Svētīgi, kas tagad ciešat izsalkumu, jo jūs tiksiet paēdināti. Svētīgi, kas tagad raudat, jo jūs smiesieties.</VERS>
      <VERS vnumber="22">Svētīgi jūs būsiet, ja cilvēki jūs ienīdīs un jūs izslēgs no sava vidus, jūs lamās un jūsu vārdu izmetīs it kā kādu ļaunumu Cilvēka Dēla dēļ.</VERS>
      <VERS vnumber="23">Priecājieties tanī dienā un līksmojiet, jo jūsu alga ir liela debesīs: to pašu viņu tēvi darījuši praviešiem.</VERS>
      <VERS vnumber="24">Turpretim bēdas jums, bagātajiem, jo jūs savu iepriecinājumu jau saņemat!</VERS>
      <VERS vnumber="25">Bēdas jums, kas esat paēduši, jo jūs cietīsiet izsalkumu! Bēdas jums, kas tagad smejaties, jo jūs skumsiet un raudāsiet!</VERS>
      <VERS vnumber="26">Bēdas jums, ja jūs ļaudis lielīs, jo to pašu viņu tēvi darīja viltus praviešiem!</VERS>
      <VERS vnumber="27">Bet es jums, kas mani klausaties, saku: mīliet savus ienaidniekus, labu dariet tiem, kas jūs ienīst!</VERS>
      <VERS vnumber="28">Svētījiet tos, kas jūs nolād, un lūdziet Dievu par tiem, kas jūs apvaino!</VERS>
      <VERS vnumber="29">Un kas tev sit pa vienu vaigu, tam pagriez arī otru! Un tam, kas ņem tavu mēteli, neliedz arī svārkus!</VERS>
      <VERS vnumber="30">Bet dodi katram, kas tevi lūdz, un neatprasi to, kas tavs, no tā, kas to atņem!</VERS>
      <VERS vnumber="31">Un kā jūs vēlaties, lai ļaudis jums dara, tāpat jūs dariet viņiem.</VERS>
      <VERS vnumber="32">Ja jūs mīlat tos, kas jūs mīl, kāda pateicība jums par to nākas? Jo arī grēcinieki mīl tos, kas viņus mīl.</VERS>
      <VERS vnumber="33">Un ja jūs labu darīsiet tiem, kas jums labu dara, kāda pateicība jums nākas? Arī grēcinieki tāpat to dara.</VERS>
      <VERS vnumber="34">Un ja jūs aizdosiet tiem, no kā cerat saņemt atpakaļ, kāda pateicība jums nākas? Jo arī grēcinieki aizdod grēciniekiem, lai tikpat saņemtu.</VERS>
      <VERS vnumber="35">Turpretim mīliet savus ienaidniekus, dariet labu un aizdodiet, nekā par to negaidīdami! Un jūsu alga būs liela, un jūs būsiet Visaugstākā bērni, jo Viņš ir laipns pret nepateicīgajiem un ļaundariem.</VERS>
      <VERS vnumber="36">Tāpēc esiet žēlsirdīgi, kā arī jūsu Tēvs ir žēlsirdīgs!</VERS>
      <VERS vnumber="37">Netiesājiet, tad arī jūs netiksiet tiesāti, nepazudiniet, tad arī jūs netiksiet pazudināti, piedodiet, tad arī jums tiks piedots!</VERS>
      <VERS vnumber="38">Dodiet, tad arī jums tiks dots: labu, saspaidītu sakratītu un pārpilnīgu mēru jums iedos jūsu klēpī. Jo ar to mēru, ar kādu jūs mērīsiet, jums atmērīs.</VERS>
      <VERS vnumber="39">Bet Viņš sacīja tiem arī līdzību: Vai akls var vadīt aklu? Vai abi neiekritīs bedrē?</VERS>
      <VERS vnumber="40">Māceklis nav augstāks par mācītāju, bet katrs būs pilnīgs, ja viņš būs kā tā mācītājs.</VERS>
      <VERS vnumber="41">Bet ko tu redzi skabargu sava brāļa acī, bet baļķi, kas tavā acī, nesaskati?</VERS>
      <VERS vnumber="42">Vai kā tu vari savam brālim teikt: ļauj, brāli, es izvilkšu skabargu no tavs acs, bet pats tu savā acī baļķi neredzi? Tu, liekuli, izmet vispirms baļķi no savas acs un tad lūko izvikt skabargu no sava brāļa acs!</VERS>
      <VERS vnumber="43">Jo tas koks nav labs, kas nes sliktus augļus; nedz koks slikts, ja tas nes labus augļus.</VERS>
      <VERS vnumber="44">Ikvienu koku pazīst no tā augļiem. Jo no ērkšķiem nesalasa vīģes, un no dadžiem neievāc vīnogas.</VERS>
      <VERS vnumber="45">Labs cilvēks no savas sirds labajiem krājumiem sniedz labu; bet ļauns cilvēks no ļaunajiem krājumiem sniedz ļaunu, jo no sirds pārpilnības mute runā.</VERS>
      <VERS vnumber="46">Un ko jūs mani saucat: Kungs, Kungs, bet nedarāt, ko es saku?</VERS>
      <VERS vnumber="47">Es jums rādīšu ikkatru, kas pie manis nāk un manus vārdus klausa, un tos izpilda, kam viņš līdzīgs.</VERS>
      <VERS vnumber="48">Viņš līdzīgs cilvēkam, kas, ēku celdams, raka dziļi un pamatus lika uz klints. Un straume ūdensplūdiem uznākot, gāzās pret šo māju un nevarēja to sakustināt, jo tās pamati bija uz klints.</VERS>
      <VERS vnumber="49">Bet kas dzird un nedara, tas līdzīgs cilvēkam, kas savu namu ceļ uz zemes bez pamatiem; pret to gāzās straume, un tūdaļ tā sagruva; un šī nama sabrukšana bija liela.</VERS>
    </CHAPTER>
    <CHAPTER cnumber="7">
      <VERS vnumber="1">Bet Viņš, pabeidzis visus savus vārdus tautas pamācībai, iegāja Kafarnaumā.</VERS>
      <VERS vnumber="2">Bet viena virsnieka kalps, kas viņam bija dārgs, gulēja slims pie miršanas.</VERS>
      <VERS vnumber="3">Un viņš, izdzirdis par Jēzu, sūtīja jūdu vecākos, lūgdams Viņu, lai nāk un izdziedina tā kalpu.</VERS>
      <VERS vnumber="4">Un tie, pie Jēzus atnākuši, ļoti Viņu lūdza, sacīdami Viņam: Tas cienīgs, lai Tu viņam to dari;</VERS>
      <VERS vnumber="5">Jo viņš mīl mūsu tautu, un viņš arī uzcēla mums sinagogu.</VERS>
      <VERS vnumber="6">Un Jēzus gāja viņiem līdz. Un kad Viņš vairs nebija tālu no tā nama, virsnieks sūtīja draugus pie Viņa, sacīdams: Kungs, nepūlies, jo es neesmu cienīgs, ka Tu nāktu manā pajumtē.</VERS>
      <VERS vnumber="7">Tāpēc arī es uzskatīju sevi necienīgu nākt pie Tevis; bet saki vārdu, un mans kalps izveseļosies.</VERS>
      <VERS vnumber="8">Jo arī es esmu cilvēks, kas pakļauts augstākai varai, un man pakļauti kareivji; un es saku šim: ej, un viņš iet; un - otram: nāc, un viņš nāk; un manam kalpam: dari to, un viņš dara.</VERS>
      <VERS vnumber="9">To izdzirdis, Jēzus brīnījās, un, griezdamies pie ļaudīm, kas Viņam sekoja, sacīja: Patiesi es jums saku: tik lielu ticību es pat Izraēlī neesmu atradis.</VERS>
      <VERS vnumber="10">Un tie, kas bija sūtīti, atgriezušies mājās, atrada slimo kalpu veselu.</VERS>
      <VERS vnumber="11">Un notika, ka Viņš pēc tam gāja uz pilsētu, kuru sauc par Nainu; un Viņa mācekļi un daudz ļaužu gāja Viņam līdz.</VERS>
      <VERS vnumber="12">Un kad viņš tuvojās pilsētas vārtiem, lūk, te iznesa mironi, kas bija savas mātes vienīgais dēls, un viņa bija atraitne; un liels pulks pilsētnieku bija ar viņu.</VERS>
      <VERS vnumber="13">Un kad Kungs viņu redzēja, Viņam palika tās žēl; un Viņš tai sacīja: Neraudi!</VERS>
      <VERS vnumber="14">Un piegājis Viņš skāra nestuves. Bet tie, kas nesa, apstājās. un Viņš sacīja: Jaunekli, es tev saku: celies augšām!</VERS>
      <VERS vnumber="15">Un tas, kas bija miris, atsēdās un sāka runāt. Un Viņš to atdeva tā mātei.</VERS>
      <VERS vnumber="16">Bet bailes pārņēma visus; un viņi teica Dievu, sacīdami: Liels pravietis cēlies starp mums, un Dievs apmeklējis savus ļaudis.</VERS>
      <VERS vnumber="17">Un šī vēsts par Viņu izpaudās visā Jūdejā un visā apgabala apkārtnē.</VERS>
      <VERS vnumber="18">Par visu šo Jānim paziņoja viņa mācekļi.</VERS>
      <VERS vnumber="19">Un Jānis, ataicinājis divus savus mācekļus, sūtīja viņus pie Jēzus, jautādams: Vai Tu esi tas, kam jānāk, vai lai gaidām citu?</VERS>
      <VERS vnumber="20">Un vīri, atnākuši pie Viņa, sacīja: Jānis Kristītājs mūs sūtīja pie Tevis, sacīdams: Vai Tu esi Tas, kam jānāk, vai mums būs citu gaidīt?</VERS>
      <VERS vnumber="21">Bet tanī brīdī Viņš daudzus izdziedināja no slimībām un kaitēm, un no ļaunajiem gariem, un daudziem aklajiem dāvāja redzi.</VERS>
      <VERS vnumber="22">Un Viņš atbildēja un sacīja tiem: Ejiet un pasludiniet Jānim, ko jūs dzirdējāt un redzējāt: jo aklie redz, klibie staigā, spitālīgie top šķīsti, kurlie dzird, miroņi ceļas augšām un nabagiem evaņģēlijs tiek sludināts. (Is.35,5-6)</VERS>
      <VERS vnumber="23">Un svētīgi tie, kas no manis neņem apgrēcību.</VERS>
      <VERS vnumber="24">Kad Jāņa sūtītie bija aizgājuši, Viņš sāka ļaudīm runāt par Jāni: Ko jūs izgājāt tuksnesī skatīt? Vai vēja šķobītu niedri?</VERS>
      <VERS vnumber="25">Bet ko jūs izgājāt skatīt? Vai mīkstās drānas tērptu cilvēku? Redziet, kas tērpjas dārgās drānās un dzīvo izpriecās, tie ir ķēniņu pilīs.</VERS>
      <VERS vnumber="26">Bet ko jūs izgājāt skatīt? Vai pravieti? Patiesi es jums saku: un vairāk nekā pravieti.</VERS>
      <VERS vnumber="27">Šis ir tas, par ko rakstīts: Lūk, es sūtu savu eņģeli Tava vaiga priekšā, kas iepriekš Tevis sagatavos Tev ceļu. (Mal.3,1)</VERS>
      <VERS vnumber="28">Jo es jums saku: Starp dzimušajiem no sievietēm nav neviena lielāka pravieša par Jāni Kristītāju, bet mazākais Dieva valstībā ir lielāks par viņu.</VERS>
      <VERS vnumber="29">Un visa tauta un muitnieki, to dzirdēdami, godāja Dieva taisnību un kristījās Jāņa kristībā.</VERS>
      <VERS vnumber="30">Bet farizeji un bauslības pratēji nicināja Dieva gribu par sevi, nesaņemot no viņa kristību.</VERS>
      <VERS vnumber="31">Bet Kungs sacīja: Kam lai es pielīdzinu šīs paaudzes ļaudis? Kam viņi līdzīgi?</VERS>
      <VERS vnumber="32">Viņi ir līdzīgi tirgū sēdošiem bērniem, kas savstarpēji sarunājas, sacīdami: Mēs jums stabulējām, bet jūs nedejojāt; mēs dziedājām raudu dziesmas, bet jūs neraudājāt.</VERS>
      <VERS vnumber="33">Jo atnāca Jānis Kristītājs: viņš neēd maizi un nedzer vīnu, un jūs sakāt: viņā ir ļaunais gars.</VERS>
      <VERS vnumber="34">Atnāca Cilvēka Dēls: Viņš ēd un dzer, un jūs sakāt: Lūk, cilvēks, kas ir rijējs un vīna dzērājs, muitnieku un grēcinieku draugs.</VERS>
      <VERS vnumber="35">Un šo gudrību attaisno visi viņas bērni.</VERS>
      <VERS vnumber="36">Bet kāds no farizejiem lūdza Viņu, lai Viņš pie tā ēstu. Viņš, iegājis farizeja namā, novietojās pie galda.</VERS>
      <VERS vnumber="37">Un, lūk, tanī pilsētā viena sieviete, kas bija grēciniece, uzzinājusi, ka Viņš piedalās mielastā farizeja namā, atnesa alabastra traukā svaidāmo eļlu;</VERS>
      <VERS vnumber="38">Un tā, nostājusies aiz Viņa pie Viņa kājām, sāka asarām slacināt Viņa kājas un susināt tās ar saviem galvas matiem, un skūpstīja Viņa kājas, un svaidīja tās ar eļlu.</VERS>
      <VERS vnumber="39">Bet farizejs, kas Viņu bija aicinājis, domāja sevī, sacīdams: Ja Tas būtu pravietis, tad gan zinātu, kas un kāda ir šī sieviete, kas Viņam pieskaras, jo tā ir grēciniece.</VERS>
      <VERS vnumber="40">Un Jēzus atbildēja un sacīja viņam: Sīman, man tev kas sakāms. Bet viņš teica: Mācītāj, saki!</VERS>
      <VERS vnumber="41">Kādam naudas aizdevējam bija divi parādnieki: viens bija parādā pieci simti denāriju un otrs - piecdesmit.</VERS>
      <VERS vnumber="42">Tā kā šiem nebija no kā atdot, viņš atlaida abiem. Kurš no tiem viņu vairāk mīl?</VERS>
      <VERS vnumber="43">Sīmanis sacīja, atbildēdams: Domāju, ka tas, kam vairāk atlaida. Bet Viņš tam sacīja: Tu pareizi esi spriedis.</VERS>
      <VERS vnumber="44">Un Viņš, pagriezies pret sievieti, sacīja Sīmanim: Vai tu redzi šo sievieti? Es ienācu tavā namā, un tu nedevi ūdeni manām kājām; bet šī asarām slacināja manas kājas un saviem matiem tās susināja.</VERS>
      <VERS vnumber="45">Tu mani neskūpstīji, bet šī, tikko es ienācu, nepārstāj skūpstīt manas kājas.</VERS>
      <VERS vnumber="46">Tu nesvaidīji ar eļlu manu galvu, bet viņa ar svaidāmo eļlu svaidīja manas kājas.</VERS>
      <VERS vnumber="47">Tāpēc es tev saku: viņai daudzie grēki tiek piedoti, jo viņa ļoti mīlējusi; bet kam mazāk piedod, tas mīl mazāk.</VERS>
      <VERS vnumber="48">Un Viņš sacīja tai: Tavi grēki tev tiek piedoti!</VERS>
      <VERS vnumber="49">Un tie, kas ar Viņu atradās pie galda, sāka sevī runāt: Kas Viņš tāds, kas pat grēkus piedod?</VERS>
      <VERS vnumber="50">Bet Viņš sacīja sievietei: Tava ticība tevi glābusi, ej mierā!</VERS>
    </CHAPTER>
    <CHAPTER cnumber="8">
      <VERS vnumber="1">Un pēc tam notika, ka Viņš apstaigāja pilsētas un miestus, mācīdams un sludinādams Dieva valstību, un tie divpadsmit bija ar Viņu,</VERS>
      <VERS vnumber="2">Un arī dažas sievietes, kuras Viņš bija izdziedinājis no ļaunajiem gariem un slimībām: Marija, saukta Magdalēna, no kuras bija izgājuši septiņi ļaunie gari,</VERS>
      <VERS vnumber="3">Un Joanna, Heroda nama pārvaldnieka Kūzas sieva, un Zuzanna, un daudzas citas, kas ar savu rocību kalpoja Viņam.</VERS>
      <VERS vnumber="4">Bet kad sanāca daudz ļaužu un no visām pilsētām steidzās pie Viņa, tad Viņš runāja līdzībā:</VERS>
      <VERS vnumber="5">Izgāja sējējs savu sēklu sēt; un sējot cita krita ceļmalā, un to samina, un debess putni to apēda.</VERS>
      <VERS vnumber="6">Cita krita uz klints un uzdīgusi nokalta, jo tai nebija mitruma.</VERS>
      <VERS vnumber="7">Un cita krita starp ēkšķiem, un ērkšķi, kopā augot, nomāca to.</VERS>
      <VERS vnumber="8">Un cita krita labā zemē un uzdīgusi deva simtkārtīgus augļus. To sacījis, Viņš sauca: Kam ausis dzirdēšanai, lai dzird!</VERS>
      <VERS vnumber="9">Bet Viņa mācekļi jautāja, ko šī līdzība nozīmē?</VERS>
      <VERS vnumber="10">Viņš tiem sacīja: Jums dota Dieva valstības noslēpumu saprašana, bet citiem līdzībās, tā ka redzēdami neredz un dzirdēdami nesaprot.</VERS>
      <VERS vnumber="11">Bet šī līdzība ir: sēkla ir Dieva vārds.</VERS>
      <VERS vnumber="12">Bet kas ceļmalā, ir tie, kas dzird; pēc tam nāk velns un aiznes vārdu no viņu sirdīm, lai tie neticētu un netiktu pestīti.</VERS>
      <VERS vnumber="13">Un kas uz klints, ir tie, kas dzirdēdami vārdu, priekā uzņem to, bet tiem nav saknes; kādu laiku viņi tic, bet kārdināšanas brīdī tie atkrīt.</VERS>
      <VERS vnumber="14">Bet kas krita ērkšķos, ir tie, kas dzird, bet, viņiem aizejot, gan rūpes, gan bagātība un dzīves bauda nomāc to; un viņi nenes augļus.</VERS>
      <VERS vnumber="15">Bet kas labajā zemē, ir tie, kas, vārdu dzirdējuši, patur to labajā un dziļajā sirdī; un viņi nes augļus pacietībā.</VERS>
      <VERS vnumber="16">Bet neviens, aizdedzinājis sveci, to neapsedz ar trauku, nedz liek zem gultas, bet liek svečturī, lai ienācēji redzētu gaismu.</VERS>
      <VERS vnumber="17">Jo nav nekā noslēpta, kas netiktu atklāts, un nekā paslēpta, kas nekļūs zināms un nenāks atklātībā.</VERS>
      <VERS vnumber="18">Tāpēc ievērojiet, ko jūs klausāties! Jo kam ir, tam tiks dots; un kam nav, no tā tiks atņemts arī tas, kas tam šķietami ir.</VERS>
      <VERS vnumber="19">Bet atnāca pie Viņa māte un Viņa brāļi un daudzo ļaužu dēļ nevarēja Viņam tikt klāt.</VERS>
      <VERS vnumber="20">Un Viņam tika ziņots: Tava māte un Tavi brāļi stāv ārā un grib Tevi redzēt.</VERS>
      <VERS vnumber="21">Viņš atbildēja tiem, sacīdams: Mana māte un mani brāļi ir tie, kas Dieva vārdu klausās un izpilda.</VERS>
      <VERS vnumber="22">Bet kādā dienā notika, ka Viņš un Viņa mācekļi iekāpa laivā; un Viņš tiem sacīja: Pārcelsimies pāri ezeram! Un viņi cēlās pāri.</VERS>
      <VERS vnumber="23">Un, tiem pārceļoties, Viņš aizmiga. Un pāri ezeram sacēlās brāzmaini vēji, un viņus aplēja, un tie bija briesmās.</VERS>
      <VERS vnumber="24">Bet piegājuši, tie modināja Viņu, sacīdami: Mācītāj, mēs ejam bojā! Un Viņš uzcēlies apsauca vēju un ūdens viļņošanu, un tie norima, un tapa klusums.</VERS>
      <VERS vnumber="25">Tad Viņš tiem sacīja: Kur jūsu ticība? Un viņi bailēs un izbrīnā viens otram sacīja: Kā šķiet, kas Viņš ir, ka Viņš pavēl vējiem un jūrai, un tie Viņam paklausa?</VERS>
      <VERS vnumber="26">Un viņi pārcēlās uz geraziešu apgabalu, kas iepretim Galilejai.</VERS>
      <VERS vnumber="27">Un, kad Viņš izkāpa krastā, Viņu sastapa kāds vīrs, kas jau ilgāku laiku bija ļaunā gara apsēsts. Drēbes viņš nevalkāja un arī mājās nedzīvoja, bet kapenēs.</VERS>
      <VERS vnumber="28">Viņš, ieraudzījis Jēzu, krita Viņa priekšā, un, skaļā balsī kliegdams, sacīja: Kas man ar Tevi, Jēzu, visaugstākā Dieva Dēls? Es Tevi lūdzu, nemoci mani!</VERS>
      <VERS vnumber="29">Un Viņš pavēlēja nešķīstajam garam iziet no šī cilvēka, jo jau ilgu laiku viņš mocīja to. Un viņu saistīja važās un dzelžos, lai sargātu viņu. Bet viņš sarāva važas, un ļaunais gars to dzina tuksnesī.</VERS>
      <VERS vnumber="30">Bet Jēzus viņam jautāja, sacīdams: Kāds ir tavs vārds? Un viņš atbildēja: Leģions, jo daudzi ļaunie gari bija viņā iegājuši.</VERS>
      <VERS vnumber="31">Un tie lūdza Viņu, lai Viņš nepavēl tiem iet bezdibenī.</VERS>
      <VERS vnumber="32">Bet tur bija liels cūku bars, kas ganījās kalnā; un tie lūdza Viņu, lai atļauj ieiet tanīs. Un Viņš tiem atļāva.</VERS>
      <VERS vnumber="33">Tad ļaunie gari, izgājuši no cilvēka, iegāja cūkās; un ganāmais pulks no kraujas strauji metās ezerā un noslīka.</VERS>
      <VERS vnumber="34">Kad gani redzēja notikušo, viņi aizskrēja un izstāstīja par to pilsētā un ciemos.</VERS>
      <VERS vnumber="35">Un viņi izgāja skatīt notikušo, un, atnākuši pie Jēzus, atrada cilvēku, no kura bija izgājuši ļaunie gari, apģērbtu un pilnā prātā sēžam pie Viņa kājām, un tie izbijās.</VERS>
      <VERS vnumber="36">Bet tie, kas redzēja, stāstīja viņiem, kā tas no leģiona izdziedināts.</VERS>
      <VERS vnumber="37">Un viss geraziešu apgabala iedzīvotāju vairākums lūdza Viņu aiziet no tiem, jo viņus bija pārņēmušas lielas bailes. Bet Viņš, iekāpis laivā, atgriezās atpakaļ.</VERS>
      <VERS vnumber="38">Un vīrs, no kura ļaunie gari bija izgājuši, lūdza Viņu, lai atļauj palikt pie Viņa; bet Jēzus atlaida to, sacīdams:</VERS>
      <VERS vnumber="39">Atgriezies savās mājās un stāsti, ko Dievs tev lielu darījis! Un viņš gāja, sludinādams visā pilsētā, ko lielu Jēzus viņam darījis.</VERS>
      <VERS vnumber="40">Bet notika, kad Jēzus atgriezās, ka ļaudis saņēma Viņu, jo visi Viņu gaidīja.</VERS>
      <VERS vnumber="41">Un, lūk, tur atnāca cilvēks, vārdā Jairs, kas bija sinagogas priekšnieks; un tas, nokritis pie Jēzus kājām, lūdza Viņu ienākt tā namā,</VERS>
      <VERS vnumber="42">Jo viņam bija vienīgā meitiņa ap divpadsmit gadu, un viņa bija pie miršanas. Un notika, ka, Viņam ejot, ļaudis drūzmējās ap Viņu.</VERS>
      <VERS vnumber="43">Un kāda sieviete, kura divpadsmit gadus cieta no asins tecēšanas un ārstiem bija atdevusi visu savu mantu, bet neviens nespēja to izārstēt,</VERS>
      <VERS vnumber="44">No mugurpuses piegājusi, pieskārās Viņa drēbju šuvei, un tūliņ asins tecēšana apstājās.</VERS>
      <VERS vnumber="45">Un Jēzus sacīja: Kas man pieskārās? Bet kad visi liedzās, Pēteris un tie, kas ar Viņu bija, sacīja: Mācītāj, ļaudis drūzmējas un Tevi spiež, un Tu saki: kas man pieskārās?</VERS>
      <VERS vnumber="46">Un Jēzus sacīja: Man kāds pieskārās, jo es jutu, ka spēks iziet no manis.</VERS>
      <VERS vnumber="47">Bet sieviete, redzēdama, ka viņa nav palikusi nemanīta, trīcēdama piegāja un krita pie Viņa kājām, un visas tautas priekšā norādīja, kāda iemesla dēļ Viņam pieskārusies un ka tūdaļ kļuvusi vesela.</VERS>
      <VERS vnumber="48">Bet viņš tai sacīja: Meit, tava ticība tevi glābusi, ej mierā!</VERS>
      <VERS vnumber="49">Viņam vēl runājot, nāca kāds pie sinagogas vecākā un sacīja viņam: Tava meitiņa mirusi, neapgrūtini Viņu!</VERS>
      <VERS vnumber="50">Bet Jēzus, dzirdējis šos vārdus, sacīja meitiņas tēvam: Nebīsties, tikai tici, un viņa tiks glābta!</VERS>
      <VERS vnumber="51">Un Viņš, namā ieejot, neatļāva nevienam līdzi nākt, kā vien Pēterim un Jēkabam, un Jānim, un meitiņas tēvam, un mātei.</VERS>
      <VERS vnumber="52">Bet visi raudāja un apraudāja viņu. Bet Viņš sacīja: Neraudiet, meitene nav mirusi, bet guļ.</VERS>
      <VERS vnumber="53">Un tie izsmēja Viņu, zinādami to, ka tā mirusi.</VERS>
      <VERS vnumber="54">Bet Viņš ņēma to aiz rokas un sauca, sacīdams: Meitiņ, celies augšām!</VERS>
      <VERS vnumber="55">Un viņas gars atgriezās; un viņa tūdaļ uzcēlās. Un Viņš lika dot tai ēst.</VERS>
      <VERS vnumber="56">Un viņas vecāki brīnījās; un Viņš tiem pavēlēja nesacīt nevienam par notikušo.</VERS>
    </CHAPTER>
    <CHAPTER cnumber="9">
      <VERS vnumber="1">Bet Viņš, saaicinājis divpadsmit apustuļus, deva tiem spēku un varu pār visiem ļaunajiem gariem un slimību ārstēšanai.</VERS>
      <VERS vnumber="2">Un Viņš sūtīja tos sludināt Dieva valstību un dziedināt slimos.</VERS>
      <VERS vnumber="3">Un Viņš tiem sacīja: Neņemiet nekā līdz ceļā: ne spieķi, ne somu, ne maizi, ne naudu, arī divus svārkus neņemiet līdz!</VERS>
      <VERS vnumber="4">Un kādā mājā jūs ieiesiet, tur palieciet un no turienes neizejiet!</VERS>
      <VERS vnumber="5">Un ja kāds jūs neuzņem, tad, iziedami no tās pilsētas, nokratiet putekļus no savām kājām par liecību pret viņiem!</VERS>
      <VERS vnumber="6">Un izgājuši viņi apstaigāja miestus, visur sludinādami evaņģēliju un dziedinādami.</VERS>
      <VERS vnumber="7">Bet tetrarhs Herods, dzirdēdams par visu, ko Viņš darīja, uztraucās, jo daži runāja,</VERS>
      <VERS vnumber="8">Ka Jānis esot uzcēlies no miroņiem; bet citi, ka Elijs parādījies; bet vēl citi, ka kāds no senajiem praviešiem augšāmcēlies.</VERS>
      <VERS vnumber="9">Un Herods sacīja: Jānim es nocirtu galvu; bet kas šis ir, par ko es dzirdu tādas lietas, un meklēja Viņu redzēt.</VERS>
      <VERS vnumber="10">Un apustuļi atgriezušies stāstīja Viņam, ko visu viņi darījuši; un Viņš, ņēmis tos līdz, aizgāja savrup tuksnešainā vietā, kas atradās pie Betsaidas.</VERS>
      <VERS vnumber="11">Daudzi ļaudis, to uzzinājuši, sekoja Viņam; un Viņš, pieņēmis tos, runāja viņiem Dieva valstību, un tos, kam vajadzēja dziedināšanas, izdziedināja.</VERS>
      <VERS vnumber="12">Bet diena sāka iet uz beigām; un tie divpadsmit, piegājuši Viņam, sacīja: Atlaid ļaudis, lai viņi iet miestos un apkārtējos ciemos meklēt naktsmājas un pārtiku, jo mēs šeit esam tuksnešainā vietā.</VERS>
      <VERS vnumber="13">Bet Viņš tiem sacīja: Dodiet jūs viņiem ēst! Bet tie atbildēja: Mums nav vairāk kā piecas maizes un divas zivis; vai atkal: Mēs iesim un nopirksim pārtiku visiem šiem ļaudīm.</VERS>
      <VERS vnumber="14">Bet bija viņu ap pieci tūkstoši vīriešu. Un Viņš sacīja saviem mācekļiem: Lieciet viņiem apsēsties grupās pa piecdesmit!</VERS>
      <VERS vnumber="15">Un viņi tā darīja un novietoja visus.</VERS>
      <VERS vnumber="16">Bet Viņš, paņēmis piecas maizes un divas zivis un paskatījies uz debesīm, svētīja tās un lauza, un deva saviem mācekļiem, lai celtu ļaudīm priekšā.</VERS>
      <VERS vnumber="17">Un visi ēda un paēda; un ar pārpalikušajām druskām viņi pielasīja divpadsmit grozus.</VERS>
      <VERS vnumber="18">Un notika, ka Viņš viens pats lūdza Dievu; arī mācekļi bija pie Viņa; un Viņš tiem jautāja, sacīdams: Par ko ļaudis mani uzskata?</VERS>
      <VERS vnumber="19">Viņi atbildēja un sacīja: Par Jāni Kristītāju, bet citi par Eliju, bet vēl citi, ka uzcēlies viens no senajiem praviešiem.</VERS>
      <VERS vnumber="20">Un Viņš tiem sacīja: Bet par ko jūs mani turat? Sīmanis Pēteris atbildēja, sacīdams: Par Dieva Svaidīto.</VERS>
      <VERS vnumber="21">Un Viņš tiem noliedza un pavēlēja nevienam par to neteikt,</VERS>
      <VERS vnumber="22">Sacīdams: Cilvēka Dēlam vajadzēs daudz ciest, un vecākie, un augstie priesteri, un rakstu mācītāji Viņu atmetīs un nogalinās, bet trešajā dienā Viņš celsies augšām.</VERS>
      <VERS vnumber="23">Bet Viņš runāja visiem: Ja kāds grib man sekot, tas lai aizliedz sevi un ik dienas ņem savu krustu, un seko man!</VERS>
      <VERS vnumber="24">Jo kas gribēs savu dvēseli glābt, tas to pazaudēs, bet kas savu dvēseli pazaudēs manis dēļ, tas to izglābs.</VERS>
      <VERS vnumber="25">Jo ko tas cilvēkam līdz, ja viņš iemantos visu pasauli, bet pats sevi pazudinās un sev darīs zaudējumus?</VERS>
      <VERS vnumber="26">Jo kas kaunēsies manis un manas mācības dēļ, tā Cilvēka Dēls kaunēsies, kad Viņš nāks savā un Tēva, un svēto eņģeļu godībā.</VERS>
      <VERS vnumber="27">Patiesi es jums saku: daži no šeit stāvošiem nāvi nebaudīs, iekams nebūs skatījuši Dieva valstību.</VERS>
      <VERS vnumber="28">Un notika, ka pēc šīs runas pagāja apmēram astoņas dienas; un Viņš ņēma līdz Pēteri un Jēkabu, un Jāni un uzkāpa kalnā, lai lūgtu Dievu.</VERS>
      <VERS vnumber="29">Un kad Viņš lūdza Dievu, Viņa sejas izskats kļuva citāds, un Viņa apģērbs tapa balts un staroja.</VERS>
      <VERS vnumber="30">Un, lūk, divi vīri sarunājās ar Viņu; tie bija Mozus un Elijs.</VERS>
      <VERS vnumber="31">Viņi parādījās godībā; un tie runāja par Viņa gala norisi, ko Viņš piepildīs Jeruzalemē.</VERS>
      <VERS vnumber="32">Bet Pēteris un tie, kas atradās pie Viņa, bija miega nomākti; un uzmodušies tie redzēja Viņa godību un divus vīrus, stāvot pie Viņa.</VERS>
      <VERS vnumber="33">Un notika, kad tie gāja no Viņa, ka Pēteris, pats nezinādams, ko runā, sacīja Jēzum: Mācītāj, mums labi šeit; mēs taisīsim trīs teltis: Tev vienu un Mozum vienu, un Elijam vienu.</VERS>
      <VERS vnumber="34">Viņam tā runājot, parādījās mākonis un apēnoja viņus; un tie izbijās, kad mākonis viņus apklāja.</VERS>
      <VERS vnumber="35">Un balss atskanēja padebesī, sacīdama: Šis ir mans mīļais Dēls, Viņu klausiet!</VERS>
      <VERS vnumber="36">Un kad balss atskanēja, Jēzus tur atradās viens pats. Un viņi klusēja un nevienam tanīs dienās nesacīja nekā par to, ko bija redzējuši.</VERS>
      <VERS vnumber="37">Bet notika nākošajā dienā, kad viņi nokāpa no kalna, ka daudz ļaužu satika viņus.</VERS>
      <VERS vnumber="38">Un, lūk, kāds vīrs ļaudīs kliedza, sacīdams: Mācītāj, lūdzu Tevi, uzlūko manu dēlu, jo viņš man ir vienīgais!</VERS>
      <VERS vnumber="39">Jo, lūk, gars viņu satver; un viņš piepeši kliedz, un tas viņu plosa un grūsta līdz putām, un novārdzinātu vēl negrib atstāt.</VERS>
      <VERS vnumber="40">Un es lūdzu Tavus mācekļus izdzīt to, bet viņi nevarēja.</VERS>
      <VERS vnumber="41">Bet Jēzus atbildēja un sacīja: Ak neticīgā un izvirtusī cilts, cik ilgi es vēl būšu pie jums un cik cietīšu? Ved savu dēlu šurp!</VERS>
      <VERS vnumber="42">Un kad viņš nāca, ļaunais gars svaidīja viņu un grūstīja.</VERS>
      <VERS vnumber="43">Bet Jēzus norāja nešķīsto garu un izdziedināja jaunekli, un atdeva viņu tēvam.</VERS>
      <VERS vnumber="44">Un visi brīnījās par Dieva varenību. Bet Viņš, kad visi vēl brīnījās par visu, ko Viņš darīja, sacīja saviem mācekļiem: Lieciet šos vārdus savās sirdīs: Cilvēka Dēls tiks nodots cilvēku rokās.</VERS>
      <VERS vnumber="45">Bet viņi nesaprata šos vārdus, un tie palika apslēpti viņiem, lai viņi tos izprastu, un tie baidījās jautāt Viņam par šiem vārdiem.</VERS>
      <VERS vnumber="46">Bet viņos radās domas, kurš no viņiem ir tas lielākais?</VERS>
      <VERS vnumber="47">Un Jēzus, redzēdams viņu sirds domas, paņēmis bērnu, novietoja to sev blakus,</VERS>
      <VERS vnumber="48">Un Viņš tiem sacīja: Kas šo bērnu uzņem manā vārdā, tas mani uzņem; un kas uzņem mani, tas uzņem to, kas mani sūtījis; jo kas mazāks starp jums visiem, tas būs lielākais.</VERS>
      <VERS vnumber="49">Bet Jānis runāja, sacīdams: Mācītāj, mēs redzējām kādu Tavā vārdā izdzenam ļaunos garus; un mēs viņam to noliedzām, jo viņš neseko mums līdz.</VERS>
      <VERS vnumber="50">Un Jēzus sacīja viņam: Neliedziet, jo kas nav pret jums, tas ir ar jums.</VERS>
      <VERS vnumber="51">Bet notika, kad izpildījās Viņa uzņemšanas diena, viņš vērsa savu seju, lai ietu uz Jeruzalemi.</VERS>
      <VERS vnumber="52">Un Viņš sūtīja pirms sevis vēstnešus; un tie gāja un iegāja kādā samariešu pilsētā, lai sagatavotu Viņam (vietu).</VERS>
      <VERS vnumber="53">Un tie Viņu neuzņēma, jo Viņa seja bija vērsta, lai ietu uz Jeruzalemi.</VERS>
      <VERS vnumber="54">Bet, to redzot, viņa mācekļi Jēkabs un Jānis sacīja: Kungs, ja tu vēlies, mēs teiksim, lai uguns nāk no debesīm un iznīcina viņus.</VERS>
      <VERS vnumber="55">Un Viņš pagriezies norāja tos, sacīdams: Jūs nezināt, kāda gara jūs esat.</VERS>
      <VERS vnumber="56">Cilvēka Dēls nenāca dvēseles pazudināt, bet pestīt. Un viņi aizgāja uz citu pilsētu.</VERS>
      <VERS vnumber="57">Bet notika, ka tiem ejot pa ceļu, kāds sacīja Viņam: Es sekošu Tev, kurp vien Tu iesi.</VERS>
      <VERS vnumber="58">Jēzus sacīja viņam: Lapsām ir alas, debess putniem  ligzdas, bet Cilvēka Dēlam nav kur nolikt galvu.</VERS>
      <VERS vnumber="59">Bet otram viņš sacīja: Seko man! Bet tas atbildēja: Kungs, atļauj man vispirms noiet un apbedīt savu tēvu!</VERS>
      <VERS vnumber="60">Un Jēzus viņam sacīja: Ļauj mirušajiem aprakt savus miroņus, bet tu nāc un sludini Dieva valstību!</VERS>
      <VERS vnumber="61">Un cits sacīja: Es sekošu Tev, Kungs, bet atļauj man vispirms atvadīties no tiem, kas mājās!</VERS>
      <VERS vnumber="62">Jēzus viņam sacīja: Neviens, kas savu roku pielicis arklam un skatās atpakaļ, nav derīgs Dieva valstībai.</VERS>
    </CHAPTER>
    <CHAPTER cnumber="10">
      <VERS vnumber="1">Pēc tam Kungs nozīmēja vēl citus septiņdesmit divus un sūtīja viņus pa diviem sava vaiga priekšā visās pilsētās un vietās, kur Viņš domāja iet.</VERS>
      <VERS vnumber="2">Un Viņš tiem sacīja: Pļaujamā daudz, bet strādnieku maz. Lūdziet tad pļaujas Kungu, lai Viņš sūta strādniekus savā pļaujā!</VERS>
      <VERS vnumber="3">Ejiet! Lūk, es jūs sūtu kā jērus vilku starpā.</VERS>
      <VERS vnumber="4">Nenesiet līdz nedz naudas maku, nedz somu, nedz kurpes un nevienu ceļā nesveiciniet!</VERS>
      <VERS vnumber="5">Un kur jūs kādā namā ieiesiet, vispirms sakiet: miers šim namam!</VERS>
      <VERS vnumber="6">Un ja tur būs miera bērns, jūsu miers mitēs pār viņu; bet ja nē, tad tas atgriezīsies jūsos.</VERS>
      <VERS vnumber="7">Bet tanī pat namā palieciet un ēdiet, un dzeriet, kas viņiem ir, jo strādnieks ir savas algas cienīgs! Nestaigājiet no vienas mājas otrā!</VERS>
      <VERS vnumber="8">Un ja jūs ieiesiet kādā pilsētā un jūs tur uzņems, ēdiet, ko jums liks priekšā!</VERS>
      <VERS vnumber="9">Un dziediniet slimos, kas tanī ir, un sakiet viņiem: Dieva valstība jums tuvu klāt!</VERS>
      <VERS vnumber="10">Bet ja jūs ieiesiet kādā pilsētā, un viņi jūs neuzņems, izgājuši tās gatvēs, sakiet:</VERS>
      <VERS vnumber="11">Pat putekļus, kas no jūsu pilsētas mums pielipuši, mēs nokratām uz jums; tomēr to ziniet, ka Dieva valstība ir tuvu!</VERS>
      <VERS vnumber="12">Es jums saku, ka Sodomai tai dienā būs vieglāk nekā šai pilsētai.</VERS>
      <VERS vnumber="13">Bēdas tev, Horacina! Bēdas tev Betsaida, jo, ja Tirā un Sidonā būtu notikuši tie brīnumi, kas notika jūsos, tad tās jau sen, rupjās drēbēs un pelnos sēdot, gandarītu par grēkiem.</VERS>
      <VERS vnumber="14">Tiešām Tirai un Sidonai tiesas dienā būs vieglāk nekā jums.</VERS>
      <VERS vnumber="15">Un tu, Kafarnauma, kas līdz debesīm esi paaugstināta, tiksi nogremdēta līdz pat ellei.</VERS>
      <VERS vnumber="16">Kas jūs klausa, tas mani klausa; un kas jūs nicina tas nicina mani; bet kas mani nicina tas nicina to, kas mani sūtījis.</VERS>
      <VERS vnumber="17">Bet tie septiņdesmit divi atgriezās un priecādamies sacīja: Kungs, pat ļaunie gari mums Tavā vārdā padodas.</VERS>
      <VERS vnumber="18">Un Viņš tiem sacīja: Es redzēju sātanu kā zibeni no debesīm krītam.</VERS>
      <VERS vnumber="19">Lūk, es jums devu varu pār katru ienaidnieka spēku un čūsku un skorpiju samīšanai, un nekas jums nekaitēs.</VERS>
      <VERS vnumber="20">Tomēr nepriecājieties par to, ka gari jums pakļauti, bet priecājieties, ka jūsu vārdi ierakstīti debesīs!</VERS>
      <VERS vnumber="21">Tanī pat brīdī Viņš gavilēja Svētajā Garā un sacīja: Es godāju Tevi, Tēvs, debess un zemes Kungs, ka Tu to apslēpi gudrajiem un mācītājiem, bet atklāji mazajiem! Tiešām, Tēvs, jo tas Tev tā labpaticis!</VERS>
      <VERS vnumber="22">Mans Tēvs visu man atdevis; un neviens nezina, kas ir Dēls, kā tikai Tēvs; un kas ir Tēvs, kā tikai Dēls un kam Dēls to vēlas atklāt.</VERS>
      <VERS vnumber="23">Un Viņš, griezdamies pie saviem mācekļiem, sacīja: Svētīgas tās acis, kas redz to, ko jūs redzat!</VERS>
      <VERS vnumber="24">Jo es jums saku, ka daudzi pravieši un ķēniņi vēlējās redzēt, ko jūs redzat, un nav redzējuši, un dzirdēt to, ko jūs dzirdat, un nav dzirdējuši.</VERS>
      <VERS vnumber="25">Un, lūk, kāds likumu pazinējs piecēlās, un, Viņu kārdinādams, sacīja: Mācītāj, ko man darīt, lai es iemantotu mūžīgo dzīvi?</VERS>
      <VERS vnumber="26">Bet Viņš tam sacīja: Kas bauslībā rakstīts? Kā tu lasi?</VERS>
      <VERS vnumber="27">Un tas atbildēja un sacīja: Mīli Kungu, savu Dievu, no visas savas sirds un no visas savas dvēseles, un ar visu savu spēku, un ar visu savu prātu, un savu tuvāko - kā sevi pašu.</VERS>
      <VERS vnumber="28">Un Viņš tam sacīja: Tu pareizi atbildēji; dari tā, un tu dzīvosi!</VERS>
      <VERS vnumber="29">Bet viņš, gribēdams sevi attaisnot, sacīja Jēzum: Un kas tad ir mans tuvākais?</VERS>
      <VERS vnumber="30">Tad Jēzus iesāka un sacīja: Kāds cilvēks, iedams no Jeruzalemes uz Jēriku, iekrita slepkavu rokās. Tie viņu aplaupīja un ievainoja, un, atstājuši pusdzīvu, aizgāja.</VERS>
      <VERS vnumber="31">Bet gadījās, ka kāds priesteris gāja pa to pašu ceļu un, viņu ieraudzījis, pagāja garām.</VERS>
      <VERS vnumber="32">Tāpat arī levīts, kad bija tanī vietā, viņu redzēdams, pagāja garām.</VERS>
      <VERS vnumber="33">Bet kāds samarietis, iedams savu ceļu, nonāca pie viņa un, to ieraudzījis, apžēlojās.</VERS>
      <VERS vnumber="34">Un tas, piegājis klāt, apsēja viņa brūces, ieliedams tanīs eļlu un vīnu, un, uzcēlis viņu savā lopā, aizveda to mājvietā un rūpējās par viņu.</VERS>
      <VERS vnumber="35">Bet otrā dienā viņš, izvilcis divus denārijus, deva tos mājas saimniekam, sacīdams: Gādā par viņu, un, ko tu vairāk izdosi, es, kad atgriezīšos, atdošu tev.</VERS>
      <VERS vnumber="36">Kā tev šķiet, kurš no šiem trim bija tuvākais tam, kas iekrita slepkavu rokās?</VERS>
      <VERS vnumber="37">Un viņš atbildēja: Tas, kas viņam parādīja žēlsirdību. Un Jēzus viņam sacīja: Ej, un tu dari tāpat!</VERS>
      <VERS vnumber="38">Bet notika, ka, tālāk iedami, viņi nonāca kādā miestā; un kāda sieviete, vārdā Marta, uzņēma Viņu savā namā.</VERS>
      <VERS vnumber="39">Un viņai bija māsa, vārdā Marija, kas, apsēdusies pie Kunga kājām, klausījās Viņa vārdos.</VERS>
      <VERS vnumber="40">Bet Marta, nopūlējusies, lai viņu labāk apkalpotu, pienāca un sacīja: Kungs, vai Tev nerūp, ka mana māsa atstājusi mani, lai es viena kalpotu? Saki jel viņai, lai viņa man palīdz!</VERS>
      <VERS vnumber="41">Un Kungs viņai atbildēja, sacīdams: Marta, Marta, tu rūpējies un pūlies par daudz lietām,</VERS>
      <VERS vnumber="42">Bet tikai viena ir nepieciešama. Marija izvēlējusies sev labāko daļu; tā viņai netiks atņemta.</VERS>
    </CHAPTER>
    <CHAPTER cnumber="11">
      <VERS vnumber="1">Un notika, ka Viņš kādā vietā lūdza Dievu; un kad beidza, viens no Viņa mācekļiem sacīja Viņam: Kungs, māci mūs Dievu lūgt, tāpat kā Jānis arī savus mācekļus mācīja!</VERS>
      <VERS vnumber="2">Un Viņš tiem sacīja: Kad jūs lūdzat Dievu, sakiet: Tēvs, svētīts lai top Tavs vārds! Lai atnāk Tava valstība!</VERS>
      <VERS vnumber="3">Mūsu dienišķo maizi dod mums šodien!</VERS>
      <VERS vnumber="4">Un piedod mums mūsu grēkus, kā arī mēs paši piedodam visiem saviem parādniekiem! Un neieved mūs kārdināšanā!</VERS>
      <VERS vnumber="5">Un viņš tiem sacīja: Ja kādam jums ir draugs un viņš aizies pie tā nakts vidū un sacīs viņam: Draugs, aizdod man trīs maizes,</VERS>
      <VERS vnumber="6">Jo mans draugs no ceļa ienāca pie manis, un man nav ko viņam celt priekšā.</VERS>
      <VERS vnumber="7">Bet tas atbildēs, sacīdams: Neapgrūtini mani, jo durvis jau aizslēgtas, un mani bērni ir pie manis guļamistabā; es nevaru celties un tev dot.</VERS>
      <VERS vnumber="8">Un ja viņš turpinās klaudzināt, ja viņš necelsies un nedos viņam draudzības dēļ, es jums saku, ka tā neatlaidības dēļ viņš celsies un dos tam, cik tam vajag.</VERS>
      <VERS vnumber="9">Arī es jums saku: lūdziet, un jums tiks dots, meklējiet, tad jūs atradīsiet, klaudziniet, un jums tiks atvērts!</VERS>
      <VERS vnumber="10">Jo katrs, kas lūdz, saņem; un kas meklē, atrod; un kas klaudzina, tam atver.</VERS>
      <VERS vnumber="11">Bet ja kāds no jums lūdz no tēva maizi, vai tad tas viņam pasniegs akmeni? Vai atkal zivi, un tas viņam zivs vietā pasniegs čūsku?</VERS>
      <VERS vnumber="12">Vai atkal, viņš dos skorpiju, ja tas lūgs olu?</VERS>
      <VERS vnumber="13">Ja nu jūs, būdami ļauni, protiet dot saviem bērniem labas dāvanas, cik daudz vairāk jūsu Tēvs no debesīm dos labu garu tiem, kas Viņu lūdz!</VERS>
      <VERS vnumber="14">Un Viņš izdzina ļauno garu; un tas bija mēms. Un kad ļaunais gars bija izdzīts, mēmais sāka runāt, un ļaudis brīnījās.</VERS>
      <VERS vnumber="15">Bet daži no tiem sacīja: Viņš izdzen velnus ar Belcebula, velnu virsnieka, spēku.</VERS>
      <VERS vnumber="16">Un citi, kārdinādami Viņu, prasīja Viņam zīmi no debesīm.</VERS>
      <VERS vnumber="17">Bet Viņš, redzēdams to domas, sacīja tiem: Ikviena valsts, kas savā iekšienē sašķēlusies, sabrūk, un nams gāžas pāri namam.</VERS>
      <VERS vnumber="18">Bet ja sātanam vairs nav vienības sevī, kā tad pastāvēs viņa valsts? Jo jūs sakāt, ka es izdzenu ļaunos garus ar Belcebulu.</VERS>
      <VERS vnumber="19">Bet ja es izdzenu ļaunos garus ar Belcebulu, ar ko tos izdzen jūsu bērni? Tāpēc viņi būs jūsu tiesātāji.</VERS>
      <VERS vnumber="20">Bet ja es ļaunos garus izdzenu ar Dieva pirkstu, tad tiešām pie jums ir atnākusi Dieva valstība.</VERS>
      <VERS vnumber="21">Ja stiprais apbruņojies sargā savu māju, tad viss, kas viņam ir, paliek drošībā.</VERS>
      <VERS vnumber="22">Bet ja stiprāks par viņu atnāk un uzvar to, tad tas paņem visas viņa bruņas, uz kurām tas paļāvās, un izdala savu laupījumu.</VERS>
      <VERS vnumber="23">Kas nav ar mani, tas ir pret mani; un kas ar mani nesakrāj, tas izšķiež.</VERS>
      <VERS vnumber="24">Kad nešķīstais gars atstāj cilvēku, tad tas staigā pa tuksnešainām vietām, meklēdams mieru, bet, neatradis to, tas saka: Es atgriezīšos savā mājoklī, no kura izgāju.</VERS>
      <VERS vnumber="25">Un atnācis Viņš atrod to ar slotu izslaucītu un izgreznotu.</VERS>
      <VERS vnumber="26">Tad viņš iet un ņem sev līdz septiņus citus garus, kas ļaunāki par to; un tie tur dzīvo; un šī cilvēka pēdējās lietas kļūst ļaunākas nekā pirmās.</VERS>
      <VERS vnumber="27">Bet notika, ka, Viņam tā runājot, ļaužu pulkā kāda sieviete paceltā balsī sacīja Viņam: Svētīgas tās miesas, kas Tevi nesušas, un krūtis, kas Tevi barojušas!</VERS>
      <VERS vnumber="28">Un Viņš sacīja: Tiešām svētīgi tie, kas Dieva vārdu dzird un to izpilda.</VERS>
      <VERS vnumber="29">Bet kad sapulcējās ļaudis, Viņš sāka runāt: Šī cilts ir ļauna cilts; tā meklē zīmi, bet cita zīme tai netiks dota kā vienīgi pravieša Jonasa zīme.</VERS>
      <VERS vnumber="30">Jo kā Jonass bija zīme ninīviešiem, tā cilvēka Dēls būs šai ciltij.</VERS>
      <VERS vnumber="31">Dienvidu ķēniņiene stāvēs tiesā ar šīs cilts ļaudīm un pazudinās tos, jo viņa nāca no pasaules gala klausīties Salomona gudrību; un, lūk, te ir vairāk nekā Salomons!</VERS>
      <VERS vnumber="32">Ninīves vīri stāvēs tiesā ar šo cilti un pazudinās to, jo viņi, Jonasam sludinot, gandarīja par grēkiem; un, lūk, šeit ir vairāk nekā Jonass!</VERS>
      <VERS vnumber="33">Sveci aizdedzinājis, neviens to neliek slēptuvē vai zem pūra, bet svečturī, lai tie, kas ienāk, redzētu gaismu.</VERS>
      <VERS vnumber="34">Tavas miesas gaisma ir tava acs. Ja tava acs ir vesela, arī visa tava miesa būs gaiša, bet ja tā ir ļauna, tad visa tava miesa būs tumša.</VERS>
      <VERS vnumber="35">Tāpēc pielūko, ka gaisma, kas tevī ir, nekļūst tumsa.</VERS>
      <VERS vnumber="36">Ja tad visa tava miesa būs gaiša un tanī nebūs vietas tumsībai, tad tā būs visa gaiša, it kā zibens spožums tevi apspīdētu.</VERS>
      <VERS vnumber="37">Un kad Viņš tā runāja, kāds farizejs lūdza Viņu pie sevis pusdienot. Un Viņš iegājis novietojās.</VERS>
      <VERS vnumber="38">Bet farizejs, sevī pārdomādams, sacīja, kāpēc gan Viņš pirms ēšanas nemazgājas.</VERS>
      <VERS vnumber="39">Bet Kungs sacīja viņam: Tagad jūs, farizeji, tīrat biķera un bļodas ārpusi, bet kas jūsu iekšienē, tas ir pilns laupījuma un viltības.</VERS>
      <VERS vnumber="40">Jūs neprātīgie! Vai tad tas, kas radīja ārpusi, neradīja arī to, kas iekšpusē?</VERS>
      <VERS vnumber="41">Patiesi, dodiet dāvanu no tā, kas jums pāri paliek, un, lūk, viss jums būs tīrs.</VERS>
      <VERS vnumber="42">Bet bēdas jums, farizeji! Jūs dodat desmito tiesu no mētrām un rūtām, un visādiem dārza augiem, bet atstājat neievērotu taisnību un Dieva mīlestību. Vienu vajadzēja darīt, bet arī otru neatstāt.</VERS>
      <VERS vnumber="43">Bēdas jums, farizeji! Jums patīk pirmās vietas sinagogās un sveicieni tirgus laukumos.</VERS>
      <VERS vnumber="44">Bēdas jums, jo jūs esat kā neredzami kapi, un ļaudis, to nezinādami, staigā pār tiem.</VERS>
      <VERS vnumber="45">Bet kāds no bauslības pratējiem atbildēja Viņam, sacīdams: Mācītāj, tā runādams, Tu dari arī mums negodu.</VERS>
      <VERS vnumber="46">Un Viņš tam sacīja: Arī jums, bauslības mācītāji, bēdas! Jūs apgrūtinat cilvēkus nastām, ko viņi nespēj nest, bet paši jūs pat ar vienu pirkstu nepieskaraties to saitēm.</VERS>
      <VERS vnumber="47">Bēdas jums, kas ceļat praviešiem pieminekļus, bet jūsu tēvi viņus nogalināja!</VERS>
      <VERS vnumber="48">Patiesi jūs apliecināt, ka jūs piekrītat savu tēvu darbiem, jo tie viņus nogalināja, bet jūs ceļat tiem pieminekļus.</VERS>
      <VERS vnumber="49">Tāpēc arī Dieva gudrība sacīja: Es sūtīšu viņiem praviešus un apustuļus; un no tiem viņi dažus nogalinās un vajās,</VERS>
      <VERS vnumber="50">Lai visu praviešu asinis, kas izlietas no pasaules radīšanas, tiktu pieprasītas no šīs cilts,</VERS>
      <VERS vnumber="51">Sākot ar Ābela asinīm, līdz Zaharija asinīm, kas gāja bojā starp altāri un svētnīcu. Tās, es jums saku, tiks pieprasītas no šīs cilts.</VERS>
      <VERS vnumber="52">Bēdas jums, bauslības mācītāji! Atziņas atslēgu jūs paņēmāt, bet paši jūs iekšā neejat, un tiem, kas grib ieiet, jūs to liedzat.</VERS>
      <VERS vnumber="53">Bet kad Viņš to tiem sacīja, farizeji un bauslības mācītāji sāka Viņam neatlaidīgi uzmākties un daudzrunībā nomākt Viņa runu,</VERS>
      <VERS vnumber="54">Tie uzglūnēja un meklēja satvert Viņu vārdos, lai apsūdzētu Viņu.</VERS>
    </CHAPTER>
    <CHAPTER cnumber="12">
      <VERS vnumber="1">Bet kad daudz ļaužu bija sapulcējušies, tā ka tie gandrīz viens otru samina, Viņš sāka runāt saviem mācekļiem: Sargieties no farizeju rauga, kas ir liekulība!</VERS>
      <VERS vnumber="2">Jo nekas nav apslēpts, kas netiks atklāts, un nekas nezināms, kas nenāks zināms.</VERS>
      <VERS vnumber="3">Tāpēc, ko jūs esat teikuši tumsā, to runās gaismā; un ko jūs kambaros sacījāt ausī, tas tiks sludināts no jumtiem.</VERS>
      <VERS vnumber="4">Un es jums, saviem draugiem, saku: nebīstieties no tiem, kas nonāvē miesu un pēc tam vairs neko nespēj darīt!</VERS>
      <VERS vnumber="5">Bet es jums rādīšu, no kā jums jābaidās: bīstieties no tā, kam vara pēc nonāvēšanas iemest ellē. Tiešām, es saku jums: tā baidieties!</VERS>
      <VERS vnumber="6">Vai piecus zvirbuļus nepārdod par diviem grašiem? Un neviens no tiem nav aizmirsts Dieva priekšā.</VERS>
      <VERS vnumber="7">Bet arī visi jūsu galvas mati ir saskaitīti. Tāpēc nebīstieties, jūs esat vērtīgāki nekā daudzi zvirbuļi.</VERS>
      <VERS vnumber="8">Un es jums saku: katru, kas mani atzīs cilvēku priekšā, to arī Cilvēka Dēls apliecinās Dieva eņģeļu priekšā.</VERS>
      <VERS vnumber="9">Bet kas mani noliegs cilvēku priekšā, tas tiks noliegts Dieva eņģeļu priekšā.</VERS>
      <VERS vnumber="10">Un katram, kas runā pret Cilvēka Dēlu, tas tiks piedots, bet kas zaimo Svēto Garu, tam to nepiedos.</VERS>
      <VERS vnumber="11">Bet kad viņi vedīs jūs sinagogās un iestāžu, un valdības priekšā, nerūpējieties par to, ko jūs atbildēsiet vai ko teiksiet!</VERS>
      <VERS vnumber="12">Jo Svētais Gars jūs tanī brīdī mācīs, kas jums jārunā.</VERS>
      <VERS vnumber="13">Bet kāds no ļaužu pulka sacīja Viņam: Mācītāj, saki manam brālim, lai viņš dalās ar mani mantojumā!</VERS>
      <VERS vnumber="14">Un Viņš tam sacīja: Cilvēk, kas mani iecēlis jums par tiesnesi vai mantas dalītāju?</VERS>
      <VERS vnumber="15">Un Viņš sacīja tiem: Pielūkojiet un sargieties no katras mantkārības, jo ne no pārpilnības un tā, kas viņam ir, atkarīga viņa dzīve!</VERS>
      <VERS vnumber="16">Bet viņš tiem teica līdzību, sacīdams: Kāda bagāta cilvēka tīrums deva bagātu ražu.</VERS>
      <VERS vnumber="17">Un viņš sevī domāja, sacīdams: Ko lai es daru, jo man nav kur novietot savu ražu.</VERS>
      <VERS vnumber="18">Un viņš sacīja: Es darīšu tā: nojaukšu savus šķūņus un uzcelšu lielākus; un tur es savākšu, kas man izaudzis un visu savu mantu.</VERS>
      <VERS vnumber="19">Un es sacīšu savai dvēselei: dvēsele, tev mantas piekrātas ilgiem gadiem, atpūties, ēd, dzer un dzīro!</VERS>
      <VERS vnumber="20">Bet Dievs sacīja viņam: Tu neprātīgais, šinī naktī atprasīs tavu dvēseli no tevis, bet kam paliks tas, ko tu sakrāji?</VERS>
      <VERS vnumber="21">Tā iet tiem, kas krāj sev mantu, bet nav bagāts pie Dieva.</VERS>
      <VERS vnumber="22">Un Viņš sacīja saviem mācekļiem: Tāpēc es jums saku: nebaidieties par savu dzīvību, ko jūs ēdīsiet, nedz arī par savu miesu, ar ko jūs ģērbsieties.</VERS>
      <VERS vnumber="23">Jo dzīvība ir vērtīgāka par barību, un miesa vairāk par apģērbu!</VERS>
      <VERS vnumber="24">Vērojiet kraukļus! Viņi nesēj un nepļauj, tiem nav ne klēts, ne šķūņa, bet Dievs tos uztur. Cik daudz vērtīgāki par tiem esat jūs?</VERS>
      <VERS vnumber="25">Bet kas no jums rūpējoties var pagarināt savu augumu par vienu olekti?</VERS>
      <VERS vnumber="26">Ja jūs nespējat pat vismazāko, ko tad jūs raizējaties par citu?</VERS>
      <VERS vnumber="27">Ņemiet vērā lilijas, kā tās aug! Tās nestrādā un nevērpj, bet es jums saku: pat Salomons visā savā godībā nebija tā apģērbts kā viena no tām.</VERS>
      <VERS vnumber="28">Bet ja Dievs tā ģērbj zāli, kas šodien tīrumā, bet rīt tiek krāsnī mesta, cik gan vairāk jūs, jūs mazticīgie!</VERS>
      <VERS vnumber="29">Tāpēc arī jūs nejautājiet, ko ēdīsiet vai ko dzersiet, un neuztraucieties!</VERS>
      <VERS vnumber="30">Jo to visu meklē pasaules tautas. Bet jūsu Tēvs zina, ka visa tā jums vajag.</VERS>
      <VERS vnumber="31">Labāk cenšaties vispirms pēc Dieva valstības un Viņa taisnības, un viss tas tiks jums piedots klāt.</VERS>
      <VERS vnumber="32">Nebaidies, mazais ganāmpulciņ, jo jūsu Tēvam labpaticis dot jums valstību!</VERS>
      <VERS vnumber="33">Pārdodiet savu mantu un dodiet nabagiem dāvanas! Gādājiet sev somas, kas nenoveco, un neizsīkstošu mantu debesīs, kur zagļi netuvojas un kodes nebojā!</VERS>
      <VERS vnumber="34">Jo kur jūsu manta, tur arī jūsu sirdis.</VERS>
      <VERS vnumber="35">Jūsu gurni lai ir apjozti un degoša lāpa jūsu rokās!</VERS>
      <VERS vnumber="36">Esiet līdzīgi ļaudīm, kas gaida savu kungu no kāzām pārnākam, lai tūlīt atvērtu viņam, kad tas nāks un klaudzinās!</VERS>
      <VERS vnumber="37">Svētīgi tie kalpi, kurus kungs pārnākot atradīs nomodā. Patiesi es jums saku, ka viņš apjozies nosēdinās tos, un, tos apstaigādams, viņiem kalpos.</VERS>
      <VERS vnumber="38">Un ja viņš nāktu otrā nakts maiņā, un ja viņš nāktu trešajā sardzes maiņā un tā viņus atrastu, tad svētīgi šie kalpi!</VERS>
      <VERS vnumber="39">Bet tas jums jāzina: ja nama tēvs zinātu, kurā stundā zaglis nāks, tad viņš paliktu nomodā un neatļautu tam ielauzties savā namā.</VERS>
      <VERS vnumber="40">Tā arī jūs esiet gatavi, jo Cilvēka Dēls nāks tādā stundā, kad jūs to nedomājat.</VERS>
      <VERS vnumber="41">Bet Pēteris sacīja Viņam: Kungs, vai tu šo līdzību saki mums vai visiem?</VERS>
      <VERS vnumber="42">Un Kungs sacīja: Kā tev šķiet, kas ir tas uzticīgais un saprātīgais nama turētājs, ko Kungs iecēlis savai saimei, lai viņš tai dotu laikā kviešu mēru?</VERS>
      <VERS vnumber="43">Svētīgs tas kalps, ko kungs atnācis atradīs tā darām.</VERS>
      <VERS vnumber="44">Patiesi es jums saku: viņš iecels to pār visiem saviem īpašumiem.</VERS>
      <VERS vnumber="45">Bet ja šis kalps, savā sirdī sacīdams: Mans kungs kavējas nākt, sāks sist kalpus un kalpones un ēdīs, un dzers, un piedzersies,</VERS>
      <VERS vnumber="46">Tad tā kalpa kungs nāks tanī dienā, kad tas negaida, un stundā, kuru tas nezina, un atdalīs viņu, un dos tam tā daļu ar neticīgajiem.</VERS>
      <VERS vnumber="47">Bet šis kalps, kas zinādams sava kunga gribu, nebūs sagatavojies un nepildīs viņa prātu, saņems daudz sitienu.</VERS>
      <VERS vnumber="48">Bet kas nezinādams dara to, kas sodāms, tas saņems maz sitienu. Bet no katra, kam daudz dots, daudz arī prasīs; un kam daudz uzticēts, no tā daudz atprasīs.</VERS>
      <VERS vnumber="49">Es atnācu uguni mest uz zemi, un mana vēlēšanās ir, lai tā iedegtos.</VERS>
      <VERS vnumber="50">Bet man jākristās kristībā: un kā es ilgojos, kamēr tas notiks!</VERS>
      <VERS vnumber="51">Jūs domājat, ka es esmu nācis mieru nest virs zemes? Es jums saku nē, bet šķelšanos!</VERS>
      <VERS vnumber="52">Jo no šī laika pieci vienā namā sašķelsies: trīs pret diviem un divi pret trim.</VERS>
      <VERS vnumber="53">Sašķelsies tēvs pret dēlu un dēls pret savu tēvu, māte pret meitu un meita pret māti. Vīramāte pret savu vedeklu un vedekla pret savu vīramāti.</VERS>
      <VERS vnumber="54">Bet ļaudīm Viņš sacīja: Kad jūs redzat rietumos paceļamies mākoni, jūs tūliņ sakāt: būs lietus; un tā arī notiek.</VERS>
      <VERS vnumber="55">Un kad pūš dienvidu vējš, jūs sakāt: būs karstums; un tā notiek.</VERS>
      <VERS vnumber="56">Jūs, liekuļi, par debess un zemes izskatu jūs protat spriest, bet kāpēc jūs nespriežat par šo laikmetu?</VERS>
      <VERS vnumber="57">Un kāpēc jūs nespriežat paši no sevis, kas taisnīgi?</VERS>
      <VERS vnumber="58">Bet ja tu ej ar savu pretinieku pie priekšnieka, pūlies jau ceļā no tā atbrīvoties, lai viņš tevi neaizvestu pie tiesneša un tiesnesis nenodotu tevi tiesas izpildītājam, un tiesas izpildītājs neiemestu tevi cietumā!</VERS>
      <VERS vnumber="59">Es tev saku: no turienes tu neiziesi, kamēr nebūsi samaksājis pēdējo grasi.</VERS>
    </CHAPTER>
    <CHAPTER cnumber="13">
      <VERS vnumber="1">Bet tanī pat laikā atnāca daži un ziņoja Viņam par galilejiešiem, kuru asinis Pilāts sajauca ar to upuriem.</VERS>
      <VERS vnumber="2">Un Viņš tiem atbildēja, sacīdams: Vai jūs domājat, ka šie galilejieši bija lielāki grēcinieki nekā visi galilejieši, tāpēc ka viņiem tā bij jācieš?</VERS>
      <VERS vnumber="3">Es jums saku: nē; bet ja jūs par grēkiem negandarīsiet, visi tāpat aiziesiet bojā.</VERS>
      <VERS vnumber="4">Vai jūs domājat, ka tie astoņpadsmit, uz kuriem nogāzās Siloes tornis un nosita viņus, bija vairāk vainīgi nekā visi pārējie Jeruzalemes iedzīvotāji?</VERS>
      <VERS vnumber="5">Es jums saku: nē; bet ja jūs par grēkiem negandarīsiet, visi tāpat aiziesiet bojā.</VERS>
      <VERS vnumber="6">Un Viņš sacīja tiem šo līdzību: Kādam bija vīģes koks, iestādīts paša vīna dārzā; un viņš nāca un meklēja tanī augļus, bet neatrada.</VERS>
      <VERS vnumber="7">Tad viņš sacīja vīna dārza kopējam: Lūk, jau trešo gadu nāku meklēt augļus šai vīģes kokā, bet neatrodu. Tāpēc nocērt to, lai tas neaizņem zemi!</VERS>
      <VERS vnumber="8">Bet tas atbildēja viņam, sacīdams: Kungs, atstāj to vēl šogad, kamēr es to aprakšu un uzlikšu mēslus,</VERS>
      <VERS vnumber="9">Varbūt tas nesīs augļus, bet ja nē, tad nākotnē tu nocirtīsi to.</VERS>
      <VERS vnumber="10">Un Viņš mācīja sabatos to sinagogā.</VERS>
      <VERS vnumber="11">Un, lūk, sieviete: tai astoņpadsmit gadu bija slimības gars; un viņa bija saliekta un nespēja pat augšup paskatīties.</VERS>
      <VERS vnumber="12">Jēzus, ieraudzījis viņu, pasauca to pie sevis un sacīja tai: Sieviete, tu esi atbrīvota no savas slimības.</VERS>
      <VERS vnumber="13">Un Viņš uzlika tai rokas; un tūdaļ tā uzcēlās un godināja Dievu.</VERS>
      <VERS vnumber="14">Bet sinagogas priekšnieks, saīdzis, ka Jēzus dziedināja sabatā, sāka runāt ļaudīm, sacīdams: Ir sešas dienas, kurās jāstrādā; tanīs nāciet un dziedinieties, bet ne sabatā!</VERS>
      <VERS vnumber="15">Bet Kungs atbildēja viņam, sacīdams: Jūs, liekuļi, vai katrs no jums sabatā neatraisa savu vērsi vai ēzeli no siles un neved dzirdināt?</VERS>
      <VERS vnumber="16">Bet vai nevajadzēja sabatā atraisīt no šīm saitēm šo Ābrahama meitu, kuru sātans bija saistījis, lūk, jau astoņpadsmit gadu?</VERS>
      <VERS vnumber="17">Un kad Viņš to pateica, visi Viņa pretinieki nosarka, bet visa tauta priecājās par visu, ko Viņš vareni darīja.</VERS>
      <VERS vnumber="18">Un Viņš sacīja: Kam līdzīga Dieva valstība? Ar ko lai es to salīdzinu?</VERS>
      <VERS vnumber="19">Tā līdzīga sinepju graudiņam, ko cilvēks paņēma un iesēja savā dārzā; un tas auga un kļuva liels koks; un debess putni mājoja tā zaros.</VERS>
      <VERS vnumber="20">Un vēl Viņš sacīja: Ar ko lai es salīdzinu Dieva valstību?</VERS>
      <VERS vnumber="21">Tā līdzīga raugam, kuru sieviete paņēma un iejauca trijos mēros miltu, kamēr viss sarūga.</VERS>
      <VERS vnumber="22">Un Viņš, turpinādams ceļu uz Jeruzalemi, apstaigāja pilsētas un miestus mācīdams.</VERS>
      <VERS vnumber="23">Bet kāds sacīja Viņam: Kungs, vai maz ir to, kas tiks pestīti?</VERS>
      <VERS vnumber="24">Pūlieties ieiet caur šaurajām durvīm, jo, es jums saku, daudzi meklēs ieiet, bet nevarēs.</VERS>
      <VERS vnumber="25">Jo kad nama tēvs būs iegājis un durvis noslēdzis, tad jūs, ārā stāvēdami, sāksiet pie durvīm klauvēt, sacīdami: Kungs, atver mums! Tad Viņš, atbildēdams jums, sacīs: Es nezinu, no kurienes jūs esat.</VERS>
      <VERS vnumber="26">Tad jūs sāksiet runāt: Mēs Tavā klātbūtnē ēdām un dzērām, un Tu mācīji mūsu ielās.</VERS>
      <VERS vnumber="27">Un Viņš jums sacīs: Es nezinu, no kurienes jūs esat; ejiet prom no manis, jūs, visi ļauna darītāji!</VERS>
      <VERS vnumber="28">Tur būs raudāšana un zobu griešana, kad redzēsiet Ābrahamu un Īzāku, un Jēkabu, un visus praviešus Dieva valstībā, bet sevi izmestus ārā.</VERS>
      <VERS vnumber="29">Un nāks no austrumiem un rietumiem, no ziemeļiem un dienvidiem un ieņems vietu Dieva valstībā!</VERS>
      <VERS vnumber="30">Un, lūk, ir pēdējie, kas būs pirmie, un ir pirmie, kas būs pēdējie.</VERS>
      <VERS vnumber="31">Tanī pat dienā nāca daži farizeji un sacīja Viņam: Aizej un aizceļo no šejienes, jo Herods grib Tevi nonāvēt!</VERS>
      <VERS vnumber="32">Un Viņš tiem sacīja: Ejiet un sakiet šim lapsai: lūk, es izdzenu ļaunos garus un dziedinu slimos šodien un rīt, bet trešajā dienā es pabeigšu.</VERS>
      <VERS vnumber="33">Tomēr man šodien un rīt, un nākošajā dienā jābūt ceļā, jo nepiedienas pravietim ārpus Jeruzalemes iet bojā.</VERS>
      <VERS vnumber="34">Jeruzaleme, Jeruzaleme, kas nokauj praviešus un akmeņiem nomētā tos, kas pie tevis sūtīti! Cik reizes es gribēju savākt tavus bērnus, kā putns savāc savus cāļus zem spārniem, bet tu to negribēji!</VERS>
      <VERS vnumber="35">Lūk, jūsu nams tiks jums atstāts tukšs. Bet es jums saku: jūs mani neredzēsiet, kamēr nāks laiks, kad jūs sacīsiet: Svētīgs, kas nāk Kunga vārdā!</VERS>
    </CHAPTER>
    <CHAPTER cnumber="14">
      <VERS vnumber="1">Un notika, ka Jēzus iegāja sabatā kāda farizeju priekšnieka namā maizi ēst; un tie Viņu novēroja.</VERS>
      <VERS vnumber="2">Un, lūk, tur bija Viņa priekšā kāds ūdenssērdzīgs cilvēks.</VERS>
      <VERS vnumber="3">Un Jēzus atbildēdams uzrunāja bauslības mācītājus un farizejus, sacīdams: Vai atļauts sabatā dziedināt?</VERS>
      <VERS vnumber="4">Bet viņi klusēja. Tad Viņš, pieskaroties, izdziedināja to un atlaida.</VERS>
      <VERS vnumber="5">Un Viņš uzrunāja tos, sacīdams: Ja kādam no jums iekrīt akā ēzelis vai vērsis, vai tas tūdaļ sabatā to neizvelk?</VERS>
      <VERS vnumber="6">Un tie nespēja Viņam nekā atbildēt?</VERS>
      <VERS vnumber="7">Bet novērodams, ka ielūgtie izvēlas sev pirmās vietas, Viņš stāstīja tiem līdzību, sacīdams:</VERS>
      <VERS vnumber="8">Ja tevi kāds ieaicina kāzās, tad neieņem pirmo vietu, jo varbūt viņš ir aicinājis kādu cienīgāku par tevi,</VERS>
      <VERS vnumber="9">Un atnācis tas, kas tevi un viņu ielūdzis, nesaka tev: Dod šim vietu, un tad ar kaunu tev būs jāieņem pēdējā vieta.</VERS>
      <VERS vnumber="10">Bet kad tevi kāds aicinās, ej un ieņem pēdējo vietu, lai tad tas, kas tevi aicinājis, nāktu un sacītu tev: Draugs, virzies augstāk! Tad tev būs gods viesu priekšā.</VERS>
      <VERS vnumber="11">Jo katrs, kas sevi paaugstinās, tiks pazemots, bet kas pazemosies, tas tiks paaugstināts.</VERS>
      <VERS vnumber="12">Bet tam, kas Viņu bija ielūdzis, Viņš sacīja: Ja tu sarīko pusdienas vai vakariņas, neaicini savus draugus, nedz savus brāļus, nedz radus, nedz bagātus kaimiņus, ka viņi kādreiz arī tevi neielūdz, un tad tu būsi saņēmis atlīdzību,</VERS>
      <VERS vnumber="13">Bet ja tu rīko mielastu, aicini nabagus, kropļus, klibus un aklus!</VERS>
      <VERS vnumber="14">Un svētīgs tu būsi, jo viņiem nav ar ko tev atlīdzināt, bet tev tiks atlīdzināts, kad taisnīgie augšāmcelsies.</VERS>
      <VERS vnumber="15">To dzirdēdams, kāds no galda viesiem sacīja Viņam: Svētīgs ir tas, kas ēdīs maizi Dieva valstībā.</VERS>
      <VERS vnumber="16">Un Viņš tam sacīja: Kāds cilvēks sarīkoja lielu mielastu un ielūdza daudzus.</VERS>
      <VERS vnumber="17">Un mielasta stundā viņš sūtīja savu kalpu pateikt ielūgtajiem, lai tie nāk, jo viss jau sagatavots.</VERS>
      <VERS vnumber="18">Un visi reizē sāka aizbildināties. Pirmais sacīja viņam: Es nopirku saimniecību, un man nepieciešami jāaiziet to apskatīt; es lūdzu tevi, uzskati mani par aizbildinātu!</VERS>
      <VERS vnumber="19">Un otrs sacīja: Es nopirku piecus vēršu pārus un eju tos pārbaudīt; es lūdzu tevi, uzskati mani par aizbildinātu!</VERS>
      <VERS vnumber="20">Un cits sacīja: Es apprecēju sievu. Tāpēc nevaru iet.</VERS>
      <VERS vnumber="21">Un kalps pārnācis ziņoja par to savam kungam. Tad nama tēvs kļuva dusmīgs un sacīja savam kalpam: Ej steigšus gatvēs un pilsētas ielās un ved šurp nabagus un kropļus, un aklus, un klibus.</VERS>
      <VERS vnumber="22">Un kalps sacīja: Kungs, ir izpildīts, kā tu pavēlēji, bet vēl ir vietas.</VERS>
      <VERS vnumber="23">Un kungs sacīja kalpam: Ej uz lielceļiem un sētmalām un spied visus nākt iekšā, lai mans nams piepildītos!</VERS>
      <VERS vnumber="24">Bet es jums saku, ka neviens no tiem vīriem, kas tika aicināti, manu mielastu nebaudīs.</VERS>
      <VERS vnumber="25">Bet daudz ļaužu gāja Viņam līdz; un, pagriezies pret tiem, Viņš sacīja:</VERS>
      <VERS vnumber="26">Ja kāds nāk pie manis un neienīst savu tēvu un māti, un sievu, un bērnus, un brāļus, un māsas, un pat savu paša dvēseli, tas nevar būt mans māceklis.</VERS>
      <VERS vnumber="27">Un kas nenes savu krustu un neseko man, tas nevar būt mans māceklis.</VERS>
      <VERS vnumber="28">Jo kas no jums, gribēdams torni celt, vispirms neapsēdīsies un neaprēķinās izdevumus, kas nepieciešami tā nobeigšanai,</VERS>
      <VERS vnumber="29">Lai vēlāk, pamatus ielicis un nespēdams pabeigt, netiktu no visiem, kas to redz, izzobots,</VERS>
      <VERS vnumber="30">Sakot: šis cilvēks iesāka gan celt, bet nespēja pabeigt.</VERS>
      <VERS vnumber="31">Jo kurš ķēniņš, kas domā karot ar otru ķēniņu, neapsēdīsies un vispirms nepārliks, vai viņš spēj ar desmit tūkstošiem pretoties tam, kas ar divdesmit tūkstošiem nāk pret viņu?</VERS>
      <VERS vnumber="32">Pretējā gadījumā, tam vēl tālu esot, viņš sūta sūtņus, lai lūgtu mieru.</VERS>
      <VERS vnumber="33">Tā arī katrs no jums, kas neatsakās no visa, kas viņam pieder, nevar būt mans māceklis.</VERS>
      <VERS vnumber="34">Sāls ir laba lieta, bet ja sāls paliek nederīga, kā lai to uzlabo?</VERS>
      <VERS vnumber="35">Tā neder ne zemei, ne mēsliem, bet to izmet ārā. Kam ausis dzirdēšanai, tas lai dzird!</VERS>
    </CHAPTER>
    <CHAPTER cnumber="15">
      <VERS vnumber="1">Bet muitnieki un grēcinieki pulcējās ap Viņu, lai Viņu dzirdētu.</VERS>
      <VERS vnumber="2">Un farizeji un rakstu mācītāji kurnēja, sacīdami: Šis pieņem grēciniekus un ēd kopā ar viņiem.</VERS>
      <VERS vnumber="3">Un Viņš teica tiem šo līdzību, sacīdams:</VERS>
      <VERS vnumber="4">Kurš cilvēks no jums, kam simts avis, pazaudējot vienu no tām, neatstāj deviņdesmit deviņas tuksnesī un neiet meklēt to, kas pazuda, kamēr viņš to atrod?</VERS>
      <VERS vnumber="5">Un viņš, atradis to, priecādamies liek savos plecos.</VERS>
      <VERS vnumber="6">Un viņš, mājās pārnācis, sasauc draugus un kaimiņus un saka viņiem: Priecājieties ar mani, jo es atradu savu avi, kas bija pazudusi!</VERS>
      <VERS vnumber="7">Es jums saku: tāpat debesīs būs lielāks prieks par vienu grēcinieku, kas gandara par grēkiem, nekā par deviņdesmit deviņiem taisnīgajiem, kam gandarīšanas nevajag.</VERS>
      <VERS vnumber="8">Vai atkal: kura sieviete, kam desmit drahmas, pazaudējusi vienu drahmu, neiededzinās sveci un neizslaucīs māju, rūpīgi meklēdama, kamēr to neatradīs?</VERS>
      <VERS vnumber="9">Un viņa, to atradusi, sasauc draudzenes un kaimiņienes, sacīdama: Priecājieties ar mani, jo es atradu drahmu, kuru biju pazaudējusi!</VERS>
      <VERS vnumber="10">Es jums saku: tā Dieva eņģeļi priecāsies par katru grēcinieku, kas gandara par grēkiem.</VERS>
      <VERS vnumber="11">Un Viņš sacīja: Kādam cilvēkam bija divi dēli.</VERS>
      <VERS vnumber="12">Un jaunākais no viņiem sacīja tēvam: Tēvs, dod man pienācīgo mantas daļu! Un viņš sadalīja mantu starp tiem.</VERS>
      <VERS vnumber="13">Un pēc nedaudz dienām jaunākais dēls, visu saņēmis, aizceļoja uz tālu zemi; un viņš, izšķērdīgi dzīvodams, izšķieda savu mantu.</VERS>
      <VERS vnumber="14">Un pēc tam, kad viņš visu bija notērējis, tai zemē izcēlās liels bads; un arī viņš sāka ciest trūkumu.</VERS>
      <VERS vnumber="15">Un viņš aizgāja un salīga pie kāda tās zemes pilsoņa; un tas aizsūtīja viņu savā saimniecībā ganīt cūkas.</VERS>
      <VERS vnumber="16">Un viņš gribēja piepildīt savu vēderu sēnalām, ko cūkas ēda, bet neviens tam tās nedeva.</VERS>
      <VERS vnumber="17">Bet viņš, iedziļinājies sevī, sacīja: Cik daudz algādžu mana tēva namā, kam maizes pārpilnība, bet es mirstu badā!</VERS>
      <VERS vnumber="18">Es celšos un iešu pie sava tēva un sacīšu viņam: tēvs, es esmu grēkojis pret debesīm un pret tevi.</VERS>
      <VERS vnumber="19">Es vairs neesmu cienīgs saukties par tavu dēlu; pieņem mani kā vienu no saviem algādžiem!</VERS>
      <VERS vnumber="20">Un cēlies viņš gāja pie sava tēva. Bet, tam vēl tālu esot, viņa tēvs to ieraudzīja un šim kļuva tā žēl; un viņš steidzās tam pretī, krita ap kaklu un skūpstīja to.</VERS>
      <VERS vnumber="21">Un dēls sacīja viņam: Tēvs, es esmu grēkojis pret debesīm un pret tevi; es vairs neesmu cienīgs, ka mani sauc par tavu dēlu.</VERS>
      <VERS vnumber="22">Bet tēvs sacīja saviem kalpiem: Steigšus atnesiet labākās drēbes un ietērpiet viņu, un sniedziet gredzenu viņa rokai un kurpes viņa kājām,</VERS>
      <VERS vnumber="23">Un atvediet nobarotu teļu un nokaujiet to, un ēdīsim un priecāsimies,</VERS>
      <VERS vnumber="24">Jo šis mans dēls, kas bija miris, ir atkal dzīvs; kas bija zudis, ir atkal atrasts! Un viņi sāka dzīrot.</VERS>
      <VERS vnumber="25">Bet viņa vecākais dēls bija tīrumā. Kad viņš nāca un tuvojās mājai, tas dzirdēja mūziku un līksmību.</VERS>
      <VERS vnumber="26">Un viņš, pasaucis vienu no kalpiem, jautāja, kas tas ir.</VERS>
      <VERS vnumber="27">Tas viņam sacīja: Tavs brālis pārnāca, un tavs tēvs nokāva barotu teļu, jo viņš to sagaidījis veselu.</VERS>
      <VERS vnumber="28">Bet viņš sadusmojās un negribēja iet iekšā. Tad viņa tēvs iznāca un sāka to lūgt.</VERS>
      <VERS vnumber="29">Un viņš atbildēja un sacīja savam tēvam: Lūk, tik daudz gadus es tev kalpoju un nekad tavu pavēli nepārkāpu, bet tu man nekad nedevi pat kazlēnu, lai es ar saviem draugiem sarīkotu mielastu;</VERS>
      <VERS vnumber="30">Bet kad šis tavs dēls, kas savu mantu izšķiedis ar netiklēm, pārnāca, tu nokāvi viņam nobarotu teļu.</VERS>
      <VERS vnumber="31">Tad viņš tam sacīja: Dēls, tu vienmēr esi pie manis, un viss mans ir tavs;</VERS>
      <VERS vnumber="32">Bet sarīkot mielastu un priecāties vajadzēja, jo šis tavs brālis, kas bija miris, ir dzīvs; un kas bija pazudis, ir atrasts.</VERS>
    </CHAPTER>
    <CHAPTER cnumber="16">
      <VERS vnumber="1">Bet Viņš sacīja arī saviem mācekļiem: Kāds cilvēks bija bagāts, un tam bija mantas pārvaldnieks. Un šis tika viņam apsūdzēts, it kā tas izšķiežot tā mantu.</VERS>
      <VERS vnumber="2">Un viņš, to pasaucis, sacīja tam: Ko es dzirdu par tevi? Dod norēķinu par mantas pārvaldīšanu, jo tu pārvaldnieks vairs nevarēsi būt!</VERS>
      <VERS vnumber="3">Bet pārvaldnieks sacīja sevī: Ko lai es daru, jo mans kungs atņem man mantas pārvaldīšanu? Rakt es nespēju, ubagot kauns.</VERS>
      <VERS vnumber="4">Es zinu, ko darīt, lai viņi mani uzņemtu savās mājās, kad būšu atcelts no pārvaldīšanas.</VERS>
      <VERS vnumber="5">Un viņš, ataicinājis pa vienam sava kunga parādniekus, sacīja pirmajam: Cik tu esi manam kungam parādā?</VERS>
      <VERS vnumber="6">Un tas viņam sacīja: Simts mucu eļlas. Un viņš tam sacīja: Ņem savu parāda zīmi, apsēsties tūlīt un raksti piecdesmit!</VERS>
      <VERS vnumber="7">Tad viņš sacīja otram: Bet tu cik esi parādā? Tas atbildēja: Simts mēru kviešu. Viņš tam sacīja: Ņem savu zīmi un raksti astoņdesmit!</VERS>
      <VERS vnumber="8">Un kungs palielīja netaisnīgo pārvaldnieku, ka viņš gudri darījis, jo šīs pasaules bērni ir atjautīgāki savā ciltī nekā gaismas bērni.</VERS>
      <VERS vnumber="9">Un es jums saku: iegūstiet sev draugus no netaisnas bagātības, lai tad, kad jūsu pietrūks, uzņemtu jūs mūžīgajos mājokļos.</VERS>
      <VERS vnumber="10">Kas uzticīgs vismazākajās lietās, tas uzticīgs arī lielās, un kas ir netaisns vismazākajās lietās, tas arī netaisns lielās.</VERS>
      <VERS vnumber="11">Ja jau jūs netaisnas bagātības lietās neesat bijuši uzticami, kas lai jums uztic to, kas ir patiess,</VERS>
      <VERS vnumber="12">Un ja jūs svešās lietās neesat bijuši uzticami, kas jums dos to, kas ir jūsu?</VERS>
      <VERS vnumber="13">Neviens kalps nevar diviem kungiem kalpot: vai nu viņš vienu nīdīs un citu mīlēs, vai vienam pakļausies un otru atmetīs. Jūs nevarat kalpot Dievam un bagātībai.</VERS>
      <VERS vnumber="14">Bet to visu dzirdēja farizeji, kas bija mantkārīgi; un tie izsmēja Viņu.</VERS>
      <VERS vnumber="15">Un Viņš tiem sacīja: Jūs esat tādi, kas sevi attaisno cilvēku priekšā, bet Dievs pazīst jūsu sirdis, jo kas cilvēkiem augsts, tas Dieva priekšā ir negantība.</VERS>
      <VERS vnumber="16">Bauslība un pravieši turpinājās līdz Jānim; no tā laika tiek sludināta Dieva valstība, un katrs ar spēku laužas tanī.</VERS>
      <VERS vnumber="17">Bet drīzāk debess un zeme zudīs, nekā viena zīme no bauslības atkritīs.</VERS>
      <VERS vnumber="18">Katrs, kas šķiras no savas sievas un apprecē citu, pārkāpj laulību; un tas, kas apprecē tādu, kas no vīra šķirta, pārkāpj laulību.</VERS>
      <VERS vnumber="19">Bija kāds bagātnieks, kas ģērbās purpurā un smalkā audeklā un katru dienu lepni dzīroja.</VERS>
      <VERS vnumber="20">Un bija kāds nabags, vārdā Lācars, kas gulēja pie viņa durvīm un bija augoņu pilns.</VERS>
      <VERS vnumber="21">Viņš gribēja ēst druskas, kas krita no bagātnieka galda; un neviens viņam tās nedeva, bet suņi nāca un laizīja viņa augoņus.</VERS>
      <VERS vnumber="22">Bet notika, ka nomira nabadzīgais; un eņģeļi aiznesa viņu Ābrahama klēpī. Bet nomira arī bagātais un tika paglabāts ellē.</VERS>
      <VERS vnumber="23">Mokas ciezdams, viņš pacēla savas acis un tālienē ieraudzīja Ābrahamu un Lācaru viņa klēpī.</VERS>
      <VERS vnumber="24">Tad viņš sauca, sacīdams: Tēvs, Ābraham, apžēlojies par mani un sūti Lācaru, lai viņš, sava pirksta galu ūdenī iemērcis, dzesē manu mēli, jo es ciešu mokas šais liesmās!</VERS>
      <VERS vnumber="25">Un Ābrahams sacīja viņam: Atminies, dēls, ka tu savu labumu saņēmi, būdams dzīvs, turpretī Lācars - ļaunu. Tagad viņš tiek iepriecināts, bet tev jācieš mokas.</VERS>
      <VERS vnumber="26">Un pie tam starp mums un jums atrodas liels bezdibenis, tā ka tie, kas no šejienes vēlētos aiziet pie jums, to nespētu, tāpat arī pāriet no jums pie mums.</VERS>
      <VERS vnumber="27">Un viņš sacīja: Tad es lūdzu tevi, tēvs, sūti viņu mana tēva namā,</VERS>
      <VERS vnumber="28">Jo man pieci brāļi; lai viņš tos brīdina, ka arī tie nenonāk šai moku vietā!</VERS>
      <VERS vnumber="29">Un Ābrahams sacīja tam: Tiem ir Mozus un pravieši, lai viņi klausa tos!</VERS>
      <VERS vnumber="30">Bet tas sacīja: Nē, Ābrahama tēv, bet ja kāds no mirušajiem aiziet pie tiem, tad viņi gandarītu par grēkiem!</VERS>
      <VERS vnumber="31">Bet viņš tam sacīja: Ja tie Mozu un praviešus neklausa, tad arī, ja kāds no miroņiem uzceltos, tie neticēs.</VERS>
    </CHAPTER>
    <CHAPTER cnumber="17">
      <VERS vnumber="1">Un Viņš sacīja saviem mācekļiem: Nav iespējams, ka apgrēcība nenāktu; bet bēdas tam, caur ko tā nāk!</VERS>
      <VERS vnumber="2">Labāk tādam būtu, ja viņam uzkārtu kaklā dzirnakmeni un iemestu jūrā, nekā viņš apgrēcina vienu no šiem mazajiem.</VERS>
      <VERS vnumber="3">Pielūkojiet paši sevi! Ja tavs brālis grēko pret tevi, pamāci viņu! Bet ja tas to nožēlo, piedod tam!</VERS>
      <VERS vnumber="4">Un ja viņš septiņas reizes dienā grēkotu pret tevi un septiņas reizes grieztos pie tevis, sacīdams: es nožēloju, tad piedod tam!</VERS>
      <VERS vnumber="5">Un apustuļi sacīja Kungam: Vairo mūsu ticību!</VERS>
      <VERS vnumber="6">Bet Kungs sacīja: Ja jums būtu ticība kā sinepju graudiņš un jūs sacītu šim zīdtārpu kokam: izraujies un pārstādies jūrā, tad tas jums paklausītu.</VERS>
      <VERS vnumber="7">Bet kurš no jums, kam ir kalps, arājs vai gans, kad tas pārnāks no lauka, sacīs viņam: tūlīt nāc un sēdies pie galda?</VERS>
      <VERS vnumber="8">Vai viņš tam neteiks: pagatavo man ēdienu un apjoz priekšautu, un apkalpo mani, kamēr es ēdīšu un dzeršu; un pēc tam tu ēdīsi un dzersi.</VERS>
      <VERS vnumber="9">Un vai viņš izsaka pateicību tam kalpam, ka tas darīja to, ko tam pavēlēja?</VERS>
      <VERS vnumber="10">Es nedomāju. Tā arī jūs, kad izpildīsiet visu, kas jums uzdots, sakiet: Mēs esam nederīgi kalpi, mēs darījām to, ko mums vajadzēja darīt.</VERS>
      <VERS vnumber="11">Un, ejot uz Jeruzalemi, notika, ka Viņš gāja caur Samarijas un Galilejas vidieni.</VERS>
      <VERS vnumber="12">Un kādā miestā ieejot, Viņam pretim nāca desmit spitālīgi vīrieši, kas apstājās notālēm.</VERS>
      <VERS vnumber="13">Un paceltā balsī sacīja: Jēzu, Mācītāj, apžēlojies par mums!</VERS>
      <VERS vnumber="14">To ieraudzījis, Viņš sacīja: Ejiet un parādieties priesteriem! Un notika, ka, tiem ejot, viņi kļuva tīri.</VERS>
      <VERS vnumber="15">Bet viens no tiem, redzēdams, ka viņš izdziedināts, griezās atpakaļ un skaļā balsī godināja Dievu,</VERS>
      <VERS vnumber="16">Un nokrita uz sava vaiga pie Viņa kājām, un pateicās; un tas bija samarietis.</VERS>
      <VERS vnumber="17">Bet Jēzus atbildēja un sacīja: Vai desmit nekļuva veseli? Kur ir deviņi?</VERS>
      <VERS vnumber="18">Nav neviens atradies, kas būtu atgriezies un Dievam godu devis, kā vien šis svešinieks.</VERS>
      <VERS vnumber="19">Un Viņš tam sacīja: Celies un ej, jo tava ticība tev palīdzējusi!</VERS>
      <VERS vnumber="20">Bet farizeji jautāja Viņam: Kad nāks Dieva valstība? Viņš tiem atbildēja un sacīja: Dieva valstība nenāk redzamā veidā.</VERS>
      <VERS vnumber="21">Un arī neteiks: Lūk, še ir, vai, lūk, tur ir, jo, lūk, Dieva valstība ir jūsos pašos.</VERS>
      <VERS vnumber="22">Un Viņš sacīja saviem mācekļiem: Nāks dienas, kad jūs alksiet redzēt vienu Cilvēka Dēla dienu, bet neredzēsiet.</VERS>
      <VERS vnumber="23">Un jums sacīs: Lūk, še ir, un, lūk, tur ir! Neejiet tur un nesekojiet tam!</VERS>
      <VERS vnumber="24">Jo kā zem debesīm uzliesmojis zibens apspīd to, kas zem debesīm ir, tā būs Cilvēka Dēls savā dienā.</VERS>
      <VERS vnumber="25">Bet vispirms Viņam daudz vajag ciest un no šīs cilts atmestam kļūt.</VERS>
      <VERS vnumber="26">Un kā tas bija Noasa dienās, tā tas būs arī Cilvēka Dēla dienās.</VERS>
      <VERS vnumber="27">Tie ēda un dzēra; precēja sievas un izdeva pie vīra līdz pat tai dienai, kad Noass iegāja šķirstā; un tad nāca ūdensplūdi un iznīcināja visu.</VERS>
      <VERS vnumber="28">Tāpat, kā tas notika Lata dienās: ēda, dzēra, pirka un pārdeva, stādīja un būvēja;</VERS>
      <VERS vnumber="29">Bet tai dienā, kad Lats izgāja no Sodomas, lija uguns un sērs no debesīm un iznīcināja visus.</VERS>
      <VERS vnumber="30">Gluži tāpat būs tai dienā, kad parādīsies Cilvēka Dēls.</VERS>
      <VERS vnumber="31">Ja kāds tanī stundā būs uz jumta, bet viņa lietas - namā, tas lai nekāpj zemē tās paņemt, un ja kas tīrumā, tas lai neatgriežas atpakaļ!</VERS>
      <VERS vnumber="32">Pieminiet Lata sievu!</VERS>
      <VERS vnumber="33">Kas savu dzīvību centīsies glābt, tas to pazaudēs, bet kas to pazaudēs, tas to atgūs.</VERS>
      <VERS vnumber="34">Es jums saku: tanī naktī divi būs vienā gultā: vienu uzņems, bet otru atstās.</VERS>
      <VERS vnumber="35">Divas kopā mals: vienu uzņems un otru atstās; divi būs tīrumā: vienu uzņems un otru atstās.</VERS>
      <VERS vnumber="36">Tad mācekļi jautāja Viņam, sacīdami: Kur, Kungs?</VERS>
      <VERS vnumber="37">Viņš tiem sacīja: Visur, kur miesa, salasās arī ērgļi.</VERS>
    </CHAPTER>
    <CHAPTER cnumber="18">
      <VERS vnumber="1">Bet vēl Viņš tiem stāstīja līdzību par to, ka vienmēr vajag Dievu lūgt un nepagurt,</VERS>
      <VERS vnumber="2">Sacīdams: Vienā pilsētā bija kāds tiesnesis, kas Dieva nebijās un no cilvēkiem nekaunējās.</VERS>
      <VERS vnumber="3">Bet kāda atraitne bija tanī pilsētā; un viņa nāca pie viņa un sacīja: Aizstāvi mani pret manu pretinieku!</VERS>
      <VERS vnumber="4">Un tas ilgu laiku negribēja. Bet pēc tam viņš sevī sacīja: Lai gan es Dieva nebaidos un no cilvēkiem nekaunos,</VERS>
      <VERS vnumber="5">Tomēr, lai šī atraitne mani neapgrūtinātu, es spriedīšu tiesu, ka viņa, beigās atnākusi, neuzbruktu man.</VERS>
      <VERS vnumber="6">Bet Kungs sacīja: Klausieties, ko netaisnais tiesnesis saka!</VERS>
      <VERS vnumber="7">Un vai Dievs lai nespriestu taisnīgu tiesu saviem izredzētajiem, kas dienu un nakti Viņu piesauc, un nebūtu pacietīgs ar viņiem?</VERS>
      <VERS vnumber="8">Es jums saku, ka Viņš drīz tiem spriedīs taisnīgu tiesu. Tomēr, kā rādās, vai Cilvēka Dēls atnācis atradīs ticību virs zemes?</VERS>
      <VERS vnumber="9">Bet tiem, kas sevi uzskatīja taisnīgus esam un citus nicināja, Viņš sacīja šo līdzību:</VERS>
      <VERS vnumber="10">Divi cilvēki iegāja svētnīcā Dievu lūgt. Viens bija farizejs un otrs muitnieks.</VERS>
      <VERS vnumber="11">Farizejs nostājies sevī tā lūdza: Es tev pateicos, Dievs, ka es neesmu tāds, kā citi cilvēki: laupītāji, netaisnīgi, laulības pārkāpēji vai arī kā šis muitnieks!</VERS>
      <VERS vnumber="12">Es gavēju divreiz nedēļā un dodu desmito tiesu no visa, kas man ir.</VERS>
      <VERS vnumber="13">Bet muitnieks, tālāk stāvēdams, negribēja pat acis pacelt pret debesīm, bet, sitot pie savām krūtīm, sacīja: Dievs, esi man, grēciniekam žēlīgs!</VERS>
      <VERS vnumber="14">Es jums saku: šis aizgāja savās mājās attaisnots, bet tas ne. Jo katrs, kas sevi paaugstina, tiks pazemināts.</VERS>
      <VERS vnumber="15">Bet arī bērnus Viņam atnesa, lai Viņš tiem pieskartos. Kad mācekļi to redzēja, tie norāja tos.</VERS>
      <VERS vnumber="16">Bet Jēzus pasauca viņus un sacīja: Laidiet bērnus pie manis nākt un neliedziet viņiem to, jo tādiem pieder Dieva valstība!</VERS>
      <VERS vnumber="17">Patiesi es jums saku: kas Dieva valstību nepieņems kā bērns, tas tanī neieies.</VERS>
      <VERS vnumber="18">Un kāds priekšnieks jautāja Viņam, sacīdams: Labais Mācītāj, kas man jādara, lai es iemantotu mūžīgo dzīvi?</VERS>
      <VERS vnumber="19">Bet Jēzus viņam sacīja: Kāpēc tu mani sauc par labo? Neviens nav labs, kā vienīgi Dievs.</VERS>
      <VERS vnumber="20">Baušļus tu zini: tev nebūs nokaut; tev nebūs laulību pārkāpt; tev nebūs zagt; tev nebūs nepatiesu liecību dot; tev būs tēvu un māti godāt.</VERS>
      <VERS vnumber="21">Tas sacīja: To visu esmu izpildījis kopš jaunības.</VERS>
      <VERS vnumber="22">Jēzus, to dzirdēdams, sacīja viņam: Vēl viena tev trūkst: pārdod visu, kas tev pieder, un dod nabagiem, tad tev būs manta debesīs, un nāc, seko man!</VERS>
      <VERS vnumber="23">To dzirdēdams, viņš noskuma, jo bija ļoti bagāts.</VERS>
      <VERS vnumber="24">Bet Jēzus, redzēdams viņu noskumušu, sacīja: Cik grūti tiem, kam nauda, ieiet Dieva valstībā!</VERS>
      <VERS vnumber="25">Vieglāk kamielim iziet caur adatas aci, nekā bagātam ieiet Dieva valstībā.</VERS>
      <VERS vnumber="26">Tad tie, kas dzirdēja, sacīja: Un kas tad var kļūt pestīts?</VERS>
      <VERS vnumber="27">Viņš tiem sacīja: Kas cilvēkiem nav iespējams, tas iespējams Dievam.</VERS>
      <VERS vnumber="28">Bet Pēteris sacīja: Lūk, mēs visu atstājām un sekojām Tev.</VERS>
      <VERS vnumber="29">Viņš tiem teica: Patiesi es jums saku: nav neviena, kas atstājis māju vai vecākus, vai brāļus, vai sievu, vai bērnus Dieva valstības dēļ</VERS>
      <VERS vnumber="30">Un kas nesaņem daudz vairāk jau šinī laikā, bet nākošajā mūžā mūžīgo dzīvi.</VERS>
      <VERS vnumber="31">Bet Jēzus ņēma tos divpadsmit sev līdz un sacīja viņiem: Lūk, mēs ejam uz Jeruzalemi; un viss izpildīsies, ko pravieši rakstījuši par Cilvēka Dēlu.</VERS>
      <VERS vnumber="32">Jo Viņu nodos pagāniem un apsmies, un šaustīs, un apspļaudīs,</VERS>
      <VERS vnumber="33">Un pēc šaustīšanas Viņu nonāvēs, bet trešajā dienā Viņš celsies augšām.</VERS>
      <VERS vnumber="34">Bet no tā viņi neko nesaprata; un šis vārds palika tiem apslēpts; un viņi neaptvēra to, kas tika runāts.</VERS>
      <VERS vnumber="35">Bet notika, kad Viņš tuvojās Jērikai, kāds aklais sēdēja ceļmalā un ubagoja.</VERS>
      <VERS vnumber="36">Un, kad viņš dzirdēja ļaužu pulku garām ejam, tas jautāja, kas tas ir.</VERS>
      <VERS vnumber="37">Bet viņam pateica, ka Jēzus Nācarietis iet garām.</VERS>
      <VERS vnumber="38">Tad viņš sauca, sacīdams: Jēzu, Dāvida Dēls, apžēlojies par mani!</VERS>
      <VERS vnumber="39">Bet tie, kas gāja priekšā, norāja viņu, lai viņš ciestu klusu. Bet viņš vēl skaļāk sauca: Dāvida Dēls, apžēlojies par mani!</VERS>
      <VERS vnumber="40">Tad Jēzus apstājies lika viņu atvest pie sevis. Un kad tas tuvojās, viņš jautāja tam,</VERS>
      <VERS vnumber="41">Sacīdams: Ko tu gribi, lai es tev daru? Bet viņš sacīja: Kungs, lai es redzu!</VERS>
      <VERS vnumber="42">Un Jēzus sacīja viņam: Topi redzīgs, tava ticība tevi glābusi.</VERS>
      <VERS vnumber="43">Un tūdaļ viņš kļuva redzīgs un, Dievu godinādams, sekoja Viņam. Un visa tauta, to redzēdama, godināja Dievu.</VERS>
    </CHAPTER>
    <CHAPTER cnumber="19">
      <VERS vnumber="1">Un Viņš, iegājis Jērikā, gāja tai cauri.</VERS>
      <VERS vnumber="2">Un, lūk, kāds cilvēks, vārdā Zahejs, kas bija muitnieku priekšnieks un bagāts,</VERS>
      <VERS vnumber="3">Meklēja Jēzu redzēt, kas Viņš ir, un nevarēja ļaužu dēļ, jo bija mazs augumā.</VERS>
      <VERS vnumber="4">Un tas, paskrējis uz priekšu, uzkāpa vīģes kokā, lai Viņu redzētu, jo tur Viņam bija jāiet garām.</VERS>
      <VERS vnumber="5">Un kad Jēzus atnāca tai vietā, Viņš, uz augšu paskatījies, ieraudzīja to un sacīja viņam: Zahej, kāp steigšus zemē, jo šodien man jāpaliek tavā namā!</VERS>
      <VERS vnumber="6">Un tas steigšus nokāpa un uzņēma Viņu ar prieku.</VERS>
      <VERS vnumber="7">To redzot, visi kurnēja, sacīdami, ka Viņš apmeties pie grēcīga cilvēka.</VERS>
      <VERS vnumber="8">Bet Zahejs piecēlies sacīja Kungam: Lūk, Kungs, pusi no savas mantas es atdodu nabagiem; un es atdošu četrkārtīgi, ja es kādam to būtu nokrāpis.</VERS>
      <VERS vnumber="9">Jēzus sacīja viņam: Šodien šim namam notikusi pestīšana, jo arī šis ir Ābrahama dēls.</VERS>
      <VERS vnumber="10">Jo Cilvēka Dēls nācis meklēt un pestīt to, kas bija zudis.</VERS>
      <VERS vnumber="11">Tiem klausoties, Viņš turpināja un sacīja līdzību, jo Viņš bija tuvu Jeruzalemei; un tie domāja, ka Dieva valstība tūliņ parādīsies.</VERS>
      <VERS vnumber="12">Viņš sacīja: Kāds dižciltīgs cilvēks aizgāja tālās zemēs, lai iegūtu sev valsti un atgrieztos atpakaļ.</VERS>
      <VERS vnumber="13">Un viņš, pasaucis savus desmit kalpus, deva tiem desmit minas un sacīja viņiem: Tirgojieties, kamēr es pārnākšu!</VERS>
      <VERS vnumber="14">Bet viņa pilsoņi ienīda to; un tie sūtīja sūtņus viņam pakaļ un sacīja: Mēs nevēlamies, ka šis valdītu pār mums.</VERS>
      <VERS vnumber="15">Un notika, ka viņš, valsti ieguvis, atgriezās atpakaļ un lika pasaukt kalpus, kuriem viņš bija devis naudu, lai uzzinātu, cik katrs ietirgojis.</VERS>
      <VERS vnumber="16">Tad nāca pirmais un sacīja: Kungs, tava mina nopelnīja desmit minas.</VERS>
      <VERS vnumber="17">Viņš tam sacīja: Pareizi, labais kalps, tu biji uzticams mazās lietās; tu valdīsi pār desmit pilsētām.</VERS>
      <VERS vnumber="18">Un otrs atnāca un sacīja: Kungs, tava mina nopelnīja piecas minas.</VERS>
      <VERS vnumber="19">Un viņš tam sacīja: Arī tu valdi pār piecām pilsētām.</VERS>
      <VERS vnumber="20">Un vēl cits nāca un sacīja: Kungs, še ir tava mina. Es to biju noglabājis sviedrautā.</VERS>
      <VERS vnumber="21">Jo es baidījos tevis, tāpēc ka tu esi bargs cilvēks: tu ņem, ko neesi nolicis, un pļauj, ko neesi sējis.</VERS>
      <VERS vnumber="22">Viņš sacīja tam: Nekrietnais kalps, ar tavu muti es tevi tiesāju. Tu zināji, ka esmu bargs cilvēks, kas ņem, ko nav nolicis, un pļauj, ko nav sējis.</VERS>
      <VERS vnumber="23">Un kāpēc tu neatdevi manu naudu maiņgaldā, lai es pārnācis atprasītu to ar augļiem!</VERS>
      <VERS vnumber="24">Un klātesošiem viņš teica: Atņemiet viņam minu un dodiet tam, kam desmit minas!</VERS>
      <VERS vnumber="25">Un tie sacīja viņam: Kungs, viņam jau desmit minas!</VERS>
      <VERS vnumber="26">Bet es jums saku: katram, kam ir, tiks dots, lai viņam būtu pārpilnība; bet no tā, kam nav, tiks ņemts arī tas, kas viņam ir. (Mt.13,12; 25,29; Mk.4,25)</VERS>
      <VERS vnumber="27">Bet tos manus ienaidniekus, kas negribēja, lai es pār viņiem valdītu, atvediet šurp un nogaliniet manā priekšā!</VERS>
      <VERS vnumber="28">Un to teicis, Viņš, iedams uz Jeruzalemi, turpināja ceļu.</VERS>
      <VERS vnumber="29">Un notika, kad Viņš tuvojās Betfāgai un Betānijai pie kalna, kas saucas Olīvkalns, ka Viņš sūtīja divus savus mācekļus,</VERS>
      <VERS vnumber="30">Sacīdams: Ejiet uz miestu, kas jūsu priekšā! Un jūs ieiedami atradīsiet piesietu ēzeļa mātes kumeļu, uz kura vēl neviens cilvēks nav sēdējis; atraisiet to un atvediet!</VERS>
      <VERS vnumber="31">Un ja kāds jūs jautās, kāpēc jūs to atraisāt, tad sakiet viņam tā: Kungs vēlas tā pakalpojumu.</VERS>
      <VERS vnumber="32">Un tie, kas bija sūtīti, aizgāja un atrada kumeļu stāvam, kā viņš tiem bija sacījis.</VERS>
      <VERS vnumber="33">Bet kad viņi raisīja kumeļu vaļā, tā īpašnieki sacīja tiem: Kāpēc jūs atraisāt kumeļu?</VERS>
      <VERS vnumber="34">Un viņi atbildēja: Kungam to vajag.</VERS>
      <VERS vnumber="35">Un viņi atveda to pie Jēzus. Un viņi, savas drēbes kumeļam uzklājuši, uzsēdināja Jēzu.</VERS>
      <VERS vnumber="36">Bet, Viņam jājot, tie izklāja savas drēbes ceļā.</VERS>
      <VERS vnumber="37">Un kad Viņš jau tuvojās Olīvkalna nogāzei, viss mācekļu pulks sāka priecīgi skaļā balsī godināt Dievu par visiem brīnumiem, ko viņi bija redzējuši,</VERS>
      <VERS vnumber="38">Sacīdami: Svētīgs, Ķēniņš, kas nāk Kunga vārdā! Miers debesīs un gods augstībā!</VERS>
      <VERS vnumber="39">Un daži farizeji ļaužu pulkā sacīja Viņam: Mācītāj, apsauc savus mācekļus!</VERS>
      <VERS vnumber="40">Viņš tiem sacīja: Es jums saku: ja viņi klusētu, kliegtu akmeņi.</VERS>
      <VERS vnumber="41">Un Viņš, pienācis tuvāk un uzlūkodams pilsētu, raudāja par to, sacīdams:</VERS>
      <VERS vnumber="42">Kaut jel arī tu atzītu un pat šinī tavā dienā, kas pie tava miera vajadzīgs! Bet tagad tas apslēpts tavām acīm:</VERS>
      <VERS vnumber="43">Jo nāks dienas pār tevi, kad tavi ienaidnieki aplenks tevi vaļņiem; un tie ielenks tevi un spiedīs tevi no visām pusēm;</VERS>
      <VERS vnumber="44">Un viņi nospiedīs tevi zemē un tavus bērnus, kas tevī ir, un neatstās tevī akmeni uz akmens, tāpēc ka tu neatzini savas piemeklēšanas dienu.</VERS>
      <VERS vnumber="45">Un Viņš, iegājis svētnīcā, sāka dzīt ārā tos, kas tanī pārdeva un pirka,</VERS>
      <VERS vnumber="46">Sacīdams viņiem: Ir rakstīts: mans nams ir lūgšanas nams, bet jūs esat padarījuši to par slepkavu bedri. (Is.56,7; Jer.7,11)</VERS>
      <VERS vnumber="47">Un viņš katru dienu mācīja svētnīcā. Bet augstie priesteri un rakstu mācītāji, un tautas priekšnieki meklēja Viņu nonāvēt;</VERS>
      <VERS vnumber="48">Un tie neizprata, ko Viņam darīt, jo visa tauta neatlaidīgi klausījās Viņā.</VERS>
    </CHAPTER>
    <CHAPTER cnumber="20">
      <VERS vnumber="1">Un notika, kad Viņš kādā dienā svētnīcā mācīja tautu un sludināja tai evaņģēliju, ka augstie priesteri un rakstu mācītāji kopā ar vecākajiem sapulcējās</VERS>
      <VERS vnumber="2">Un jautāja Viņam, sacīdami: Saki mums, kā varā Tu to dari, vai kas ir, kas Tev šo varu devis?</VERS>
      <VERS vnumber="3">Bet Jēzus atbildēja un sacīja viņiem: Arī es jums jautāšu vienu vārdu. Atbildiet man:</VERS>
      <VERS vnumber="4">Vai Jāņa kristība bija no debesīm, vai no cilvēkiem?</VERS>
      <VERS vnumber="5">Bet viņi sevī domāja, sacīdami: Ja mēs teiksim: no debesīm, Viņš mums sacīs: Kāpēc tad jūs neticējāt viņam?</VERS>
      <VERS vnumber="6">Bet ja mēs teiksim: no cilvēkiem, tad visa tauta mūs nomētās akmeņiem, jo viņa pārliecināta, ka Jānis ir pravietis.</VERS>
      <VERS vnumber="7">Un viņi atbildēja: Mēs nezinām, no kurienes.</VERS>
      <VERS vnumber="8">Un Jēzus sacīja viņiem: Arī es jums nesaku, kā varā es to daru.</VERS>
      <VERS vnumber="9">Bet Viņš sāka stāstīt tautai šādu līdzību: Kāds cilvēks iestādīja vīna dārzu un iznomāja to vīnkopjiem, bet pats palika tālumā ilgāku laiku.</VERS>
      <VERS vnumber="10">Savā laikā viņš aizsūtīja savu kalpu pie strādniekiem, lai tie dotu viņam no vīna dārza augļiem. Bet tie sita viņu un aizsūtīja tukšā.</VERS>
      <VERS vnumber="11">Un viņš aizsūtīja vēl otru kalpu. Bet tie arī šo sita, apsmēja un aizsūtīja tukšā.</VERS>
      <VERS vnumber="12">Un viņš aizsūtīja vēl trešo, bet arī šo tie ievainoja un izmeta ārā.</VERS>
      <VERS vnumber="13">Tad vīna dārza kungs sacīja: Ko man darīt? Es sūtīšu savu mīļo dēlu; varbūt, redzēdami to, tie viņu ievēros.</VERS>
      <VERS vnumber="14">Kad strādnieki ieraudzīja viņu, tie sevī domāja un sacīja: Šis ir mantinieks; nogalināsim viņu, un mantojums būs mūsu!</VERS>
      <VERS vnumber="15">Un tie, izmetuši viņu no vīna dārza ārā, nonāvēja to. Ko nu gan darīs tiem vīna dārza kungs?</VERS>
      <VERS vnumber="16">Viņš atnāks un iznīcinās šos dārzniekus un vīna dārzu atdos citiem. To dzirdēdami, tie sacīja Viņam: Tas nedrīkst notikt!</VERS>
      <VERS vnumber="17">Bet Viņš, tos uzlūkodams, sacīja: ko tad tas nozīmē, kas rakstīts: akmens, ko atmeta namdari, kļuva par stūrakmeni?</VERS>
      <VERS vnumber="18">Katrs, kas uz šo akmeni kritīs, sašķīdīs, bet uz ko tas kritīs, to sadragās. (Ps.117,22; Is.28,16; Mt.21,42; Apd.4,11; Rom.9,33; 1.Pēt.2,7)</VERS>
      <VERS vnumber="19">Un augstie priesteri un rakstu mācītāji, saprazdami, ka Viņš par tiem runā šo līdzību, tanī pat stundā meklēja pielikt pie Viņa rokas, bet baidījās tautas.</VERS>
      <VERS vnumber="20">Un tie, novērodami Viņu, sūtīja spiegus, kas izlikās taisnīgi, lai notvertu Viņu vārdos un nodotu Viņu priekšniecībai un zemes soģa varai.</VERS>
      <VERS vnumber="21">Un tie jautāja Viņam, sacīdami: Mācītāj, mēs zinām, ka tu pareizi runā un māci, un neskaties uz personu, bet patiesībā māci Dieva ceļu;</VERS>
      <VERS vnumber="22">Vai mums atļauts maksāt nodokļus ķeizaram, vai nē?</VERS>
      <VERS vnumber="23">Bet Viņš, izpratis to viltību, sacīja viņiem: Kāpēc jūs mani kārdināt?</VERS>
      <VERS vnumber="24">Parādiet man denāriju! Kā attēls un virsraksts uz tā? Tie atbildēja Viņam, sacīdami: Ķeizara!</VERS>
      <VERS vnumber="25">Un Viņš tiem sacīja: Tad atdodiet ķeizaram, kas ir ķeizara, un Dievam, kas ir Dieva!</VERS>
      <VERS vnumber="26">Un tie nespēja notvert Viņu vārdos tautas priekšā un, izbrīnījušies par Viņa atbildi, apklusa.</VERS>
      <VERS vnumber="27">Bet tad pienāca daži no saducejiem, kas noliedz augšāmcelšanos, un jautāja Viņam,</VERS>
      <VERS vnumber="28">Sacīdami: Mācītāj, Mozus mums rakstījis: ja kam nomirst brālis, kam sieva, bet nav bērnu, tad lai viņa brālis apprecē tā sievu un rada savam brālim pēcnācējus!</VERS>
      <VERS vnumber="29">Bija septiņi brāļi. Pirmais apprecēja sievu un, būdams bez bērniem, nomira.</VERS>
      <VERS vnumber="30">Un nākošais apprecēja viņu un nomira, būdams arī bez bērniem.</VERS>
      <VERS vnumber="31">Un trešais apprecēja viņu; tāpat visi septiņi, neatstādami bērnus, nomira.</VERS>
      <VERS vnumber="32">Beigās pēc visiem nomira sieva.</VERS>
      <VERS vnumber="33">Kā sieva viņa būs augšāmcelšanās brīdī, jo septiņiem viņa bijusi sieva?</VERS>
      <VERS vnumber="34">Un Jēzus viņiem sacīja: Šīs pasaules bērni precējas un tiek precēti.</VERS>
      <VERS vnumber="35">Bet tie, kas tiks atzīti augšāmcelšanās un tās dzīves cienīgi, ne precēsies, ne sievas ņems.</VERS>
      <VERS vnumber="36">Un arī mirt viņi vairs nevarēs, jo tie līdzīgi eņģeļiem; un viņi ir Dieva bērni, jo tie ir augšāmcelšanās bērni.</VERS>
      <VERS vnumber="37">Bet ka miroņi celsies augšām, uz to norādīja arī Mozus pie ērkšķu krūma, kur viņš sacīja: Kungs ir Ābrahama Dievs un Īzāka Dievs, un Jēkaba Dievs.</VERS>
      <VERS vnumber="38">Bet Viņš nav mirušo, bet dzīvo Dievs, jo Viņam visi dzīvo.</VERS>
      <VERS vnumber="39">Bet daži rakstu mācītāji atbildēja Viņam, sacīdami: Mācītāj, Tu labi pateici.</VERS>
      <VERS vnumber="40">Un tie neuzdrošinājās vairs neko Viņam jautāt.</VERS>
      <VERS vnumber="41">Bet Viņš tiem sacīja: Kā tad saka, ka Kristus ir Dāvida Dēls?</VERS>
      <VERS vnumber="42">Un pats Dāvids psalmu grāmatā saka: Kungs sacīja manam Kungam: sēdies pie manas labās rokas,</VERS>
      <VERS vnumber="43">Iekams es Tavus ienaidniekus lieku par pakāju Tavām kājām. (Ps.109,1)</VERS>
      <VERS vnumber="44">Tātad Dāvids sauc Viņu par Kungu; un kā tad Viņš tā dēls?</VERS>
      <VERS vnumber="45">Bet Viņš, visai tautai dzirdot, sacīja saviem mācekļiem:</VERS>
      <VERS vnumber="46">Sargieties no rakstu mācītājiem, kas vēlas staigāt garajos svārkos un mīl sveicienus laukumos, un pirmos sēdekļus sinagogās, un ieņemt goda vietas mielastos,</VERS>
      <VERS vnumber="47">Kas, izlikdamies garas lūgšanas skaitām, aprij atraitņu mājas! Šie saņems lielāku sodu.</VERS>
    </CHAPTER>
    <CHAPTER cnumber="21">
      <VERS vnumber="1">Tad Viņš, pacēlis savas acis, redzēja bagātos metam savus ziedojumus upuru traukā.</VERS>
      <VERS vnumber="2">Bet Viņš redzēja arī kādu nabaga atraitni, divas artaviņas iemetam.</VERS>
      <VERS vnumber="3">Un Viņš sacīja: Patiesi es jums saku, ka šī nabaga atraitne ziedoja vairāk nekā visi,</VERS>
      <VERS vnumber="4">Jo šie visi ziedoja Dievam dāvanas no tā, kas tiem palika pāri, bet šī no savas trūcības upurēja visu savu iztiku, kas tai bija.</VERS>
      <VERS vnumber="5">Un kad daži runāja par svētnīcu, ka tā skaistiem akmeņiem un dāvanām izgreznota, Viņš sacīja:</VERS>
      <VERS vnumber="6">Nāks dienas, kad no tā, ko jūs redzat, ne akmens uz akmens nepaliks, ko nenopostīs.</VERS>
      <VERS vnumber="7">Bet tie jautāja Viņam, sacīdami: Mācītāj, kad tas notiks, un kāda zīme tam, kad tas sāks izpildīties?</VERS>
      <VERS vnumber="8">Viņš sacīja: Pielūkojiet, ka jūs nepieviļ! Jo daudzi nāks manā vārdā, sacīdami: Es tas esmu, un tas laiks ir pienācis. Bet neejiet tiem pakaļ!</VERS>
      <VERS vnumber="9">Bet kad jūs dzirdēsiet par kariem un nemieriem, nebīstieties! Tam visam iepriekš jānotiek, bet tūdaļ vēl nav gals.</VERS>
      <VERS vnumber="10">Tad Viņš tiem sacīja: Tauta celsies pret tautu un valsts pret valsti.</VERS>
      <VERS vnumber="11">Un vietu vietām būs lielas zemestrīces un mēris, un bads, un šausmas, un lielas zīmes no debesīm.</VERS>
      <VERS vnumber="12">Bet pirms visa tā viņi pacels pret jums savas rokas un vajās jūs, nododot sinagogām un cietumiem, un vedīs jūs ķēniņu un valdnieku priekšā mana vārda dēļ.</VERS>
      <VERS vnumber="13">Bet tas notiks jums par liecību.</VERS>
      <VERS vnumber="14">Tad nu apņematies savās sirdīs nedomāt par to, ko jūs atbildēsiet!</VERS>
      <VERS vnumber="15">Jo es jums došu valodu un gudrību, kurai visi jūsu pretinieki nespēs pretoties un pretī runāt.</VERS>
      <VERS vnumber="16">Pat vecāki un brāļi, un radi, un draugi jūs nodos un dažus no jums nonāvēs.</VERS>
      <VERS vnumber="17">Un visi jūs ienīdīs mana vārda dēļ;</VERS>
      <VERS vnumber="18">Bet neviens mats no jūsu galvas nepazudīs.</VERS>
      <VERS vnumber="19">Savā pacietībā jūs iemantosiet savas dvēseles.</VERS>
      <VERS vnumber="20">Bet kad jūs redzēsiet karaspēku ielencam Jeruzalemi, tad ziniet, ka tās izpostīšana pienākusi.</VERS>
      <VERS vnumber="21">Tad tie, kas Jūdejā, lai bēg kalnos, kas pilsētā, lai iet ārā, un kas tās apkārtnē, lai neieiet tanī!</VERS>
      <VERS vnumber="22">Jo šīs ir atmaksas dienas, lai izpildītos viss, kas rakstīts.</VERS>
      <VERS vnumber="23">Bet bēdas grūtniecēm un zīdītājām tanīs dienās, jo liela apspiešana nāks pār zemi un dusmas pār šo tautu.</VERS>
      <VERS vnumber="24">Un no zobena asmens tie kritīs, un tos kā gūstekņus aizvedīs visās tautās, un pagāni mīdīs Jeruzalemi, iekams izpildīsies pagānu laiks.</VERS>
      <VERS vnumber="25">Un būs zīmes pie saules un mēness, un zvaigznēm, un jūras kaukšanas un plūdu dēļ bailes tautām virs zemes.</VERS>
      <VERS vnumber="26">Cilvēki bailēs sastings, gaidot, kas nāks pār visu pasauli, jo debesu stiprumi sakustēsies.</VERS>
      <VERS vnumber="27">Un tad redzēs Cilvēka Dēlu nākam padebesī lielā varā un godībā.</VERS>
      <VERS vnumber="28">Bet kad tas viss sāks piepildīties, skatieties un paceliet savas galvas, jo jūsu pestīšana tuvojas!</VERS>
      <VERS vnumber="29">Un Viņš tiem sacīja līdzību: Uzlūkojiet vīģes koku un visus kokus!</VERS>
      <VERS vnumber="30">Kad tiem jau augļi metas, tad ziniet, ka vasara tuvu.</VERS>
      <VERS vnumber="31">Tāpat arī jūs, redzot to notiekam, ziniet, ka Dieva valstība tuvu.</VERS>
      <VERS vnumber="32">Patiesi es jums saku: Šī cilts neizzudīs, iekams viss tas notiks.</VERS>
      <VERS vnumber="33">Debess un zeme zudīs, bet mani vārdi nezudīs.</VERS>
      <VERS vnumber="34">Bet pielūkojiet, ka jūsu sirdis kādreiz neapgrūtinātu pārēšanās, piedzeršanās un šīs dzīves rūpes, un ka šī diena nepienāktu jums negaidīta.</VERS>
      <VERS vnumber="35">Jo kā valgs tā nāks pār visiem, kas dzīvo virs zemes.</VERS>
      <VERS vnumber="36">Tāpēc esiet nomodā un vienmēr lūdziet Dievu, lai jūs būtu cienīgi stāties Cilvēka Dēla priekšā un izbēgtu no visa tā, kas notiks!</VERS>
      <VERS vnumber="37">Tā Viņš dienas pavadīja, mācīdams svētnīcā, bet naktīs Viņš gāja un palika kalnā, ko sauc par Olīvkalnu.</VERS>
      <VERS vnumber="38">Bet visa tauta rīta agrumā steidzās pie Viņa, lai svētnīcā Viņu klausītos.</VERS>
    </CHAPTER>
    <CHAPTER cnumber="22">
      <VERS vnumber="1">Bet tuvojās neraudzētās maizes svētki, ko sauc par Lieldienām.</VERS>
      <VERS vnumber="2">Un augstie priesteri un rakstu mācītāji meklēja, kā Jēzu nonāvēt, bet viņi baidījās no ļaudīm.</VERS>
      <VERS vnumber="3">Bet sātans bija iegājis Jūdasā, ko sauca par Iskariotu, vienā no tiem divpadsmit.</VERS>
      <VERS vnumber="4">Un viņš nogāja un sarunājās ar augstajiem priesteriem un priekšniekiem, kā Viņu tiem nodot.</VERS>
      <VERS vnumber="5">Un tie priecājās un piesolīja dot viņam naudu.</VERS>
      <VERS vnumber="6">Un viņš apsolīja un meklēja izdevību, kā Viņu tiem nodot, ļaudīm nezinot.</VERS>
      <VERS vnumber="7">Bet pienāca neraudzētās maizes diena, kad vajadzēja nokaut Lieldienu jēru.</VERS>
      <VERS vnumber="8">Un Viņš sūtīja Pēteri un Jāni, sacīdams: Ejiet un sagatavojiet mums Lieldienas jēru, lai mēs ēstu!</VERS>
      <VERS vnumber="9">Bet viņi sacīja: Kur Tu vēlies, lai mēs tās sataisītu?</VERS>
      <VERS vnumber="10">Un Viņš tiem sacīja: Lūk, pilsētā ieejot, jūs sastapsiet kādu cilvēku, kas nesīs ūdens krūzi; sekojiet viņam tai namā, kurā viņš ieies,</VERS>
      <VERS vnumber="11">Un sakiet nama kungam: Mācītājs tev jautā: kur ir telpa, kur es ar saviem mācekļiem varētu svinēt Lieldienas?</VERS>
      <VERS vnumber="12">Un viņš jums parādīs lielu, izklātu ēdamistabu; tur arī sagatavojiet!</VERS>
      <VERS vnumber="13">Un tie aizgājuši atrada, kā Viņš tiem bija sacījis, un sataisīja Lieldienas jēru.</VERS>
      <VERS vnumber="14">Un kad pienāca stunda, Viņš novietojās un divpadsmit apustuļi ar Viņu.</VERS>
      <VERS vnumber="15">Un Viņš tiem sacīja: Es ilgoties ilgojos ēst šo Lieldienu jēru kopā ar jums, pirms es ciešu.</VERS>
      <VERS vnumber="16">Jo es jums saku, ka no šī laika to vairs neēdīšu, iekams tās izpildīsies Dieva valstībā.</VERS>
      <VERS vnumber="17">Un Viņš, biķeri paņēmis, pateicās un sacīja: Ņemiet un daliet savā starpā!</VERS>
      <VERS vnumber="18">Jo es jums saku: Es nedzeršu no vīna koka augļiem, iekams nenāks Dieva valstība.</VERS>
      <VERS vnumber="19">Tad Viņš paņēma maizi un, izsacījis pateicību, lauza to un deva viņiem, sacīdams: Šī ir mana Miesa, kas par jums top dota. To dariet man par piemiņu!</VERS>
      <VERS vnumber="20">Tāpat Viņš ņēma biķeri pēc vakarēdiena, sacīdams: Šis biķeris ir jaunā derība manās Asinīs, kas par jums top izlietas.</VERS>
      <VERS vnumber="21">Bet, lūk, mana nodevēja rokas ir ar mani uz galda.</VERS>
      <VERS vnumber="22">Jo Cilvēka Dēls aiziet, kā tas ir nolemts, bet bēdas tam cilvēkam, kas Viņu nodod!</VERS>
      <VERS vnumber="23">Un visi sāka apjautāties savstarpēji, kurš gan tas no viņiem būtu, kas to darīs?</VERS>
      <VERS vnumber="24">Bet izcēlās starp viņiem arī ķilda, kurš, šķiet, esot no tiem lielākais?</VERS>
      <VERS vnumber="25">Bet Viņš tiem sacīja: Pagānu ķēniņi valda pār viņiem, un viņu varas nesējus sauc par labdariem.</VERS>
      <VERS vnumber="26">Bet jūs tā ne. Kas no jums lielāks, lai kļūst kā mazākais, bet priekšnieks  kā kalps;</VERS>
      <VERS vnumber="27">Jo kas ir lielāks: vai tas, kas atrodas pie galda, vai tas, kas apkalpo? Taču tas, kas atrodas pie galda. Bet es jūsu vidū esmu kā tāds, kas kalpo.</VERS>
      <VERS vnumber="28">Bet jūs esat tie, kas pastāvējuši pie manis manos pārbaudījumos.</VERS>
      <VERS vnumber="29">Un es jums novēlu valstību, kā to man sagatavojis mans Tēvs,</VERS>
      <VERS vnumber="30">Lai jūs ēstu un dzertu pie mana galda manā valstībā un sēdētu troņos, tiesājot divpadsmit Izraēļa ciltis.</VERS>
      <VERS vnumber="31">Un Kungs sacīja: Sīman! Sīman! Lūk, sātans meklē jūs sijāt kā kviešus,</VERS>
      <VERS vnumber="32">Bet es lūdzu par tevi, lai tava ticība nemitētos; un tu, kādreiz atgriezies, stiprini savus brāļus!</VERS>
      <VERS vnumber="33">Tas Viņam sacīja: Kungs, es esmu gatavs iet ar Tevi cietumā un nāvē!</VERS>
      <VERS vnumber="34">Bet Viņš sacīja: Es tev saku, Pēter, šodien vēl gailis nebūs nodziedājis, iekams tu trīsreiz būsi noliedzis, ka mani pazīsti. Un Viņš tiem sacīja:</VERS>
      <VERS vnumber="35">Kad es jūs sūtīju bez naudas maka un somas, un kurpēm, vai jums kā trūka?</VERS>
      <VERS vnumber="36">Bet viņi atbildēja: Nekā! Bet es jums saku: tagad, kam naudas maks, lai ņem līdz arī somu, un kam nav, tas lai pārdod svārkus un pērk zobenu!</VERS>
      <VERS vnumber="37">Jo es jums saku, ka vēl pie manis jāpiepildās tam, kas rakstīts: Un noziedzniekam Viņš pieskaitīts. jo tas, kas par mani rakstīts, piepildās.</VERS>
      <VERS vnumber="38">Bet viņi sacīja: Kungs, lūk, te ir divi zobeni. Un Viņš tiem sacīja: Diezgan!</VERS>
      <VERS vnumber="39">Un izgājis, Viņš pēc ieraduma gāja uz Olīvkalnu; un mācekļi sekoja Viņam.</VERS>
      <VERS vnumber="40">Un Viņš, tai vietā nonācis, sacīja tiem: Lūdziet Dievu, lai jūs nekristu kārdināšanā!</VERS>
      <VERS vnumber="41">Un Viņš attālinājās no tiem akmens metiena tālumā un, ceļos nometies, lūdza Dievu,</VERS>
      <VERS vnumber="42">Sacīdams: Tēvs, ja Tu vēlies, atņem šo biķeri no manis! Tomēr ne mans, bet Tavs prāts lai notiek!</VERS>
      <VERS vnumber="43">Bet eņģelis no debesīm parādījās Viņam un stiprināja Viņu. Un Viņš, nāves baiļu pārņemts, lūdza Dievu jo karstāk.</VERS>
      <VERS vnumber="44">Un Viņa sviedri kļuva kā asins lāses, kas pilēja zemē.</VERS>
      <VERS vnumber="45">Un Viņš, piecēlies no lūgšanas, gāja pie saviem mācekļiem un atrada tos no skumjām aizmigušus.</VERS>
      <VERS vnumber="46">Un Viņš tiem sacīja: Ko jūs guļat? Celieties un lūdziet Dievu, lai jūs neiekristu kārdināšanā!</VERS>
      <VERS vnumber="47">Vēl Viņam runājot, lūk, ļaužu pūlis un viens no tiem divpadsmit, Jūdass vārdā, kas gāja tiem priekšgalā, tuvojās Jēzum, lai Viņu skūpstītu.</VERS>
      <VERS vnumber="48">Bet Jēzus viņam sacīja: Jūdas, vai tu skūpstīdams nodod Cilvēka Dēlu?</VERS>
      <VERS vnumber="49">Bet tie, kas pie Viņa bija, redzot, kam jānotiek, sacīja Viņam: Kungs, vai lai cērtam ar zobenu?</VERS>
      <VERS vnumber="50">Un viens no viņiem cirta augstā priestera kalpam un nocirta tam labo ausi.</VERS>
      <VERS vnumber="51">Bet Jēzus atbildēja, sacīdams: Apstājieties, diezgan! Un Viņš, pieskāries tā ausij, izdziedināja to.</VERS>
      <VERS vnumber="52">Bet Jēzus augstajiem priesteriem un svētnīcas priekšniekiem, un vecākajiem, kas pret Viņu bija sanākuši, sacīja: Kā pret slepkavu jūs esat izgājuši ar zobeniem un milnām.</VERS>
      <VERS vnumber="53">Kad es ik dienas ar jums biju svētnīcā, jūs nepacēlāt savas rokas pret mani; bet šī ir jūsu stunda un tumsības vara.</VERS>
      <VERS vnumber="54">Un tie Viņu apcietināja un veda augstā priestera namā. Bet Pēteris sekoja no tālienes.</VERS>
      <VERS vnumber="55">Un viņi, sakūruši uguni pagalma vidū, sēdēja ap to, un Pēteris bija starp tiem.</VERS>
      <VERS vnumber="56">Kāda kalpone, redzēdama viņu sēžam gaismā, uzlūkoja to un sacīja: Šis arī bija ar Viņu.</VERS>
      <VERS vnumber="57">Bet tas noliedza Viņu, sacīdams: Sieviet, es Viņu nepazīstu.</VERS>
      <VERS vnumber="58">Un pēc brīža cits, viņu redzēdams, sacīja: Arī tu esi viens no viņiem. Bet Pēteris sacīja: Cilvēk, es neesmu.</VERS>
      <VERS vnumber="59">Un kad apmēram viena stunda bija pagājusi, kāds cits apstiprināja, sacīdams: Patiesi, arī šis pie Viņa bija, jo arī viņš ir galilejietis.</VERS>
      <VERS vnumber="60">Bet Pēteris sacīja: Cilvēk, es nezinu, ko tu runā! Un tūdaļ, viņam vēl runājot, iedziedājās gailis.</VERS>
      <VERS vnumber="61">Un Kungs pagriezās un uzlūkoja Pēteri. Un Pēteris atminējās Kunga vārdu, ko Viņš sacīja: Pirms gailis dziedās, tu mani trīsreiz noliegsi.</VERS>
      <VERS vnumber="62">Un Pēteris, izgājis ārā, rūgti raudāja.</VERS>
      <VERS vnumber="63">Un vīri, kas Viņu apsargāja, izsmēja un šaustīja Viņu.</VERS>
      <VERS vnumber="64">Un tie apklāja Viņu, un sita Viņu sejā, un jautāja Viņam, sacīdami: Pravieto, kas ir tas, kas Tevi sita?</VERS>
      <VERS vnumber="65">Un daudz citus zaimus tie teica Viņam.</VERS>
      <VERS vnumber="66">Un kad uzausa diena, sapulcējās tautas vecākie un augstie priesteri, un rakstu mācītāji un aizveda Viņu savas augstās tiesas priekšā, sacīdami: Ja Tu esi Kristus, tad saki mums to!</VERS>
      <VERS vnumber="67">Un Viņš tiem sacīja: Ja es jums teikšu, jūs man neticēsiet.</VERS>
      <VERS vnumber="68">Bet ja es jautāšu, jūs neatbildēsiet un mani neatbrīvosiet,</VERS>
      <VERS vnumber="69">Bet no šī laika Cilvēka Dēls sēdēs pie Dieva spēka labās rokas.</VERS>
      <VERS vnumber="70">Tad visi sacīja: Tātad tu esi Dieva Dēls? Viņš teica: Jūs sakāt, ka es tas esmu.</VERS>
      <VERS vnumber="71">Bet viņi sacīja: Kādas liecības mums vēl vajag? Jo mēs paši to dzirdējām no Viņa mutes.</VERS>
    </CHAPTER>
    <CHAPTER cnumber="23">
      <VERS vnumber="1">Un viss viņu pulks cēlās un aizveda Viņu pie Pilāta.</VERS>
      <VERS vnumber="2">Un tie sāka Viņu apsūdzēt, sacīdami: Mēs atradām, ka Viņš jauc mūsu tautu un ka Viņš aizliedz ķeizaram maksāt nodokļus un saka, ka Viņš ir Kristus - Karalis.</VERS>
      <VERS vnumber="3">Un Pilāts jautāja Viņam, sacīdams: Vai Tu esi jūdu ķēniņš? Bet Viņš atbildēja un sacīja: Tu to saki.</VERS>
      <VERS vnumber="4">Tad Pilāts sacīja augstajiem priesteriem un ļaužu pulkam: Es nekādas vainas neatrodu pie šī Cilvēka.</VERS>
      <VERS vnumber="5">Un tie uzmācās viņam, sacīdami: Viņš kūda tautu, mācīdams visā Jūdejā, sākot ar Galileju līdz šejienei.</VERS>
      <VERS vnumber="6">Bet Pilāts, dzirdēdams par Galileju, jautāja, vai šis cilvēks ir galilejietis.</VERS>
      <VERS vnumber="7">Un uzzinājis, ka Viņš ir no Heroda apgabala, tas aizsūtīja Viņu pie Heroda, kas pats tanīs dienās bija Jeruzalemē.</VERS>
      <VERS vnumber="8">Bet Herods, ieraudzījis Jēzu, ļoti priecājās, jo tas no seniem laikiem Viņu gribēja redzēt, jo daudz par Viņu bija dzirdējis, un cerēja no Viņa redzēt kādu brīnumu.</VERS>
      <VERS vnumber="9">Un tas daudz vārdiem Viņu izjautāja, bet Viņš tam nekā neatbildēja.</VERS>
      <VERS vnumber="10">Bet augstie priesteri un rakstu mācītāji stāvēja un uzmācīgi Viņu apsūdzēja.</VERS>
      <VERS vnumber="11">Tad Herods ar saviem kareivjiem, viņu nonicinājis, izsmiekla dēļ apģērba Viņu baltās drēbēs un aizsūtīja atpakaļ pie Pilāta.</VERS>
      <VERS vnumber="12">Un tanī dienā Herods un Pilāts kļuva draugi, jo iepriekš viņi bija ienaidnieki savā starpā.</VERS>
      <VERS vnumber="13">Bet Pilāts, sasaucis augstos priesterus un priekšniekus, un tautu,</VERS>
      <VERS vnumber="14">Sacīja viņiem: Jūs atvedāt pie manis šo cilvēku, it kā Viņš būtu tautas kūdītājs; lūk, es Viņu izjautāju jūsu klātbūtnē un neatradu pie šī Cilvēka nevienas no tām vainām, kādās jūs Viņu apsūdzat;</VERS>
      <VERS vnumber="15">Un Herods arī ne, jo es jūs aizsūtīju pie viņa un, lūk, nekas nav darīts, ar ko Viņš nāvi būtu pelnījis.</VERS>
      <VERS vnumber="16">Tāpēc es Viņu sodīšu un atbrīvošu.</VERS>
      <VERS vnumber="17">Bet svētkos viņam vajadzēja tiem vienu atbrīvot.</VERS>
      <VERS vnumber="18">Bet viss pūlis kliedza, sacīdams: Nost šo, un atlaid mums Barabu,</VERS>
      <VERS vnumber="19">Kas pilsētā kādas notikušās sacelšanās un slepkavības dēļ bija ielikts cietumā.</VERS>
      <VERS vnumber="20">Un Pilāts, gribēdams Jēzu atbrīvot, atkal runāja viņiem,</VERS>
      <VERS vnumber="21">Bet tie kliedza, sacīdami: Sit Viņu krustā, sit Viņu krustā!</VERS>
      <VERS vnumber="22">Bet trešo reiz viņš tiem teica: Ko tad Viņš ļaunu darījis? Es nekādas vainas, kas pelna nāvi, pie Viņa neatrodu. Tāpēc es Viņu pārmācīšu un atlaidīšu.</VERS>
      <VERS vnumber="23">Bet tie turpināja viņam uzmākties, skaļi kliedzot, pieprasīdami, lai Viņu sistu krustā; un viņu kliegšana pieņēmās.</VERS>
      <VERS vnumber="24">Tad Pilāts nolēma izpildīt viņu lūgumu.</VERS>
      <VERS vnumber="25">Un viņš tiem atbrīvoja to, kas slepkavības un sacelšanās dēļ bija ieslodzīts cietumā, ko tie bija lūguši, bet Jēzu nodeva viņu iegribai.</VERS>
      <VERS vnumber="26">Un kad Viņu veda, tie aizturēja kādu Sīmani no Kirēnes, kas nāca no laukiem, un uzlika viņam krustu, lai nes to Jēzum pakaļ.</VERS>
      <VERS vnumber="27">Bet Viņam sekoja liels pulks ļaužu un sieviešu, kas Viņu apraudāja un nožēloja.</VERS>
      <VERS vnumber="28">Bet Jēzus, pagriezies pret tām, sacīja: Jeruzalemes meitas, neraudiet par mani, bet raudiet pašas par sevi un savu bērnu dēļ!</VERS>
      <VERS vnumber="29">Jo nāks dienas, kad sacīs: Svētīgas neauglīgās un tā miesas, kas nav dzemdējušas, un krūtis, kas nav barojušas.</VERS>
      <VERS vnumber="30">Tad sāks runāt kalniem: gāzieties pār mums, un uz pakalniem: apklājiet mūs!</VERS>
      <VERS vnumber="31">Jo, ja to dara ar zaļu koku, kas notiks ar nokaltušo?</VERS>
      <VERS vnumber="32">Bet līdz ar Viņu tika vestidivi  citi ļaundari, lai viņus nogalinātu.</VERS>
      <VERS vnumber="33">Un kad tie nonāca vietā, kas saucas Kalvārija, tur tie sita Viņu un slepkavas krustā: vienu pa labi, otru pa kreisi.</VERS>
      <VERS vnumber="34">Bet Jēzus sacīja: Tēvs, piedod viņiem, jo tie nezina, ko dara. Un tie, dalot Viņa drēbes, meta kauliņus.</VERS>
      <VERS vnumber="35">Un ļaudis stāvēja un skatījās; un priekšnieki kopā ar tiem izsmēja Viņu, sacīdami: Citiem Viņš palīdzēja, - lai glābj sevi, ja Viņš ir Kristus, Dieva izredzētais.</VERS>
      <VERS vnumber="36">Arī kareivji, Viņu izsmiedami, nāca un sniedza Viņam etiķi,</VERS>
      <VERS vnumber="37">Un sacīja: Ja Tu esi jūdu ķēniņš, tad glāb sevi!</VERS>
      <VERS vnumber="38">Un bija arī virs Viņa uzraksts, rakstīts grieķu un latīņu, un ebreju valodā: Šis ir jūdu Ķēniņš.</VERS>
      <VERS vnumber="39">Bet viens no tiem ļaundariem, kas bija piesists krustā, zaimoja Viņu, sacīdams: Ja Tu esi Kristus, tad glāb sevi un mūs!</VERS>
      <VERS vnumber="40">Bet otrs atbildēdams norāja viņu un sacīja: Pats tu, būdams tanī pat sodā, nebīsties Dieva!</VERS>
      <VERS vnumber="41">Jo mēs taču saņemam taisnīgi un pienācīgi par mūsu darbiem, bet Viņš nekā ļauna nav darījis.</VERS>
      <VERS vnumber="42">Un viņš sacīja Jēzum: Kungs, piemini mani, kad Tu nāksi savā valstībā!</VERS>
      <VERS vnumber="43">Un Jēzus sacīja viņam: Patiesi, es tev saku: šodien tu būsi ar mani paradīzē.</VERS>
      <VERS vnumber="44">Bet bija ap sesto stundu, un tumsa iestājās līdz pat devītajai stundai.</VERS>
      <VERS vnumber="45">Un saule aptumšojās, un priekškars svētnīcā pārplīsa vidū pušu.</VERS>
      <VERS vnumber="46">Un Jēzus sauca skaļā balsī, sacīdams: Tēvs, Tavās rokās es nododu savu garu! Un Viņš, to teikdams, izdvesa garu.</VERS>
      <VERS vnumber="47">Bet simtnieks, redzēdams to, kas notika, godināja Dievu, sacīdams: Patiesi, šis Cilvēks bija taisnīgs!</VERS>
      <VERS vnumber="48">Un viss ļaužu pulks, kas bija klāt pie šī šausmu skata, redzot notikušo, sita savās krūtīs un atgriezās atpakaļ.</VERS>
      <VERS vnumber="49">Bet visi Viņa pazīstamie un sievietes, kas ar Viņu bija nākušas no Galilejas, to redzēdamas, stāvēja nostāk.</VERS>
      <VERS vnumber="50">Un, lūk, viens vīrs, Jāzeps vārdā, būdams labs un taisnīgs cilvēks, kas bija pilsētas pārvaldes loceklis,</VERS>
      <VERS vnumber="51">No Arimatejas, Jūdejas pilsētas, kas arī pats gaidīja Dieva valstību, nepiekrita to lēmumiem un darbiem;</VERS>
      <VERS vnumber="52">Šis aizgāja pie Pilāta un lūdza Jēzus miesas.</VERS>
      <VERS vnumber="53">Un viņš tās noņēma un ietina audeklā, un ielika izcirstā kapā, kur vēl neviens nebija glabāts.</VERS>
      <VERS vnumber="54">Un tā bija sagatavošanās diena, un sabats jau tuvojās.</VERS>
      <VERS vnumber="55">Bet sekotājas sievietes, kas ar Viņu bija nākušas no Galilejas, redzēja kapu un to, kā Viņa miesas tika noliktas.</VERS>
      <VERS vnumber="56">Un atgriezušās, viņas sagatavoja smaržas un svaidāmās zāles, bet sabatu saskaņā ar bauslību tās pavadīja klusu.</VERS>
    </CHAPTER>
    <CHAPTER cnumber="24">
      <VERS vnumber="1">Bet pirmajā nedēļas dienā ļoti agri viņas atnāca pie kapa, nesdamas smaržas, ko tās bija sagatavojušas.</VERS>
      <VERS vnumber="2">Un tās atrada akmeni no kapa noveltu,</VERS>
      <VERS vnumber="3">Un viņas gāja iekšā, bet Kunga Jēzus miesas neatrada.</VERS>
      <VERS vnumber="4">Un notika, kamēr viņas bija savā prātā satriektas par to, lūk, divi vīri spožās drānās piebiedrojās viņām.</VERS>
      <VERS vnumber="5">Un kad tās pārbijušās vērsa savu seju pret zemi, viņi tām sacīja: Ko jūs meklējat dzīvo starp mirušajiem?</VERS>
      <VERS vnumber="6">Viņa šeit nav, bet Viņš ir augšāmcēlies. Atminieties, ko Viņš jums teica, kamēr vēl bija Galilejā,</VERS>
      <VERS vnumber="7">Sacīdams: Cilvēka Dēlam jābūt nodotam cilvēku - grēcinieku rokās, jātop krustā sistam un trešajā dienā jāceļas no miroņiem.</VERS>
      <VERS vnumber="8">Un tās atminējās Viņa vārdus.</VERS>
      <VERS vnumber="9">Un viņas, atgriezušās no kapa, paziņoja to visu tiem vienpadsmit un visiem pārējiem.</VERS>
      <VERS vnumber="10">Bet tur bija Marija Magdalēna un Joanna, un Marija, Jēkaba māte, un citas, kas ar tām bija un kas apustuļiem to sacīja.</VERS>
      <VERS vnumber="11">Un šie vārdi tiem izlikās neprātīgi; un tie viņām neticēja.</VERS>
      <VERS vnumber="12">Bet Pēteris piecēlies aizskrēja pie kapa un, pieliecies uz priekšu, ieraudzīja vienīgi noliktos autus un aizgāja, brīnīdamies sevī par notikušo.</VERS>
      <VERS vnumber="13">Un, lūk, divi no viņiem tanī pat dienā gāja uz miestu, vārdā Emmaus, kas atradās sešdesmit stadiju attālumā no Jeruzalemes.</VERS>
      <VERS vnumber="14">Un viņi savā starpā sarunājās par visu to, kas bija noticis.</VERS>
      <VERS vnumber="15">Un notika, ka, viņiem sarunājoties un vienam otru izvaicājot, arī pats Jēzus tuvojās un gāja kopā ar viņiem.</VERS>
      <VERS vnumber="16">Bet viņu acis tika turētas, lai tie Viņu nepazītu.</VERS>
      <VERS vnumber="17">Un Viņš tiem sacīja: Kas tās par runām, ko jūs, iedami, savā starpā runājat un esat noskumuši?</VERS>
      <VERS vnumber="18">Tad viens, kam vārds Kleofass, atbildēja Viņam, sacīdams: Vai Tu viens pats esi tāds svešinieks Jeruzalemē, kas nezina, kas tur šinīs dienās noticis?</VERS>
      <VERS vnumber="19">Un Viņš tiem sacīja: Kas tad? Un viņi teica: Par Jēzu no Nācaretes, kas bija pravietis, varens darbos un vārdos Dieva un visas tautas priekšā,</VERS>
      <VERS vnumber="20">Un ka augstie priesteri un mūsu priekšnieki nodeva Viņu pazudināšanai nāvē un piesita Viņu krustā.</VERS>
      <VERS vnumber="21">Bet mēs cerējām, ka Viņš atpestīs Izraēli; un šodien ir trešā diena pēc visa tā, kas notika.</VERS>
      <VERS vnumber="22">Bet arī dažas no mūsu sievietēm, kas pirms gaismas bijušas pie kapa, izbiedēja mūs.</VERS>
      <VERS vnumber="23">Un tās, neatradušas Viņa miesu, nāca un sacīja: Šīs arī eņģeļu parādīšanos redzējušas. Kas saka, ka Viņš dzīvo.</VERS>
      <VERS vnumber="24">Un daži no mūsējiem aizgāja pie kapa un viss bija tā, kā sievietes bija sacījušas, bet Viņu neatrada.</VERS>
      <VERS vnumber="25">Tad Viņš tiem sacīja: Jūs, neprašas un sirdskūtrie, lai ticētu visam tam, ko pravieši runājuši!</VERS>
      <VERS vnumber="26">Vai Kristum tā nebija jācieš un jāieiet savā godībā?</VERS>
      <VERS vnumber="27">Un, iesākdams no Mozus un visiem praviešiem, Viņš tiem izskaidroja visus Rakstus, kas par Viņu bija uzrakstīti.</VERS>
      <VERS vnumber="28">Un viņi tuvojās miestam, kurp tie gāja, bet Viņš izlikās tālāk ejot.</VERS>
      <VERS vnumber="29">Bet tie Viņu ļoti lūdza, sacīdami: Paliec ar mums, jo vakars jau metas un diena tuvojas beigām! Un Viņš iegāja pie tiem.</VERS>
      <VERS vnumber="30">Un notika, ka Viņš, būdams ar tiem pie galda, paņēma maizi un svētīja, un lauza, un pasniedza to viņiem.</VERS>
      <VERS vnumber="31">Tad viņu acis atvērās; un tie pazina Viņu, bet Viņš nozuda no to acīm.</VERS>
      <VERS vnumber="32">Un viņi teica viens otram: Vai mūsu sirds nedega mūsos, kad Viņš ceļā runāja mums, atklādams mums Rakstus?</VERS>
      <VERS vnumber="33">Un tai pašā stundā viņi cēlās, atgriezās Jeruzalemē un atrada sanākušus tos vienpadsmit un arī tos, kas ar viņiem bija;</VERS>
      <VERS vnumber="34">Tie sacīja: Kungs patiesi augšāmcēlies un parādījās Sīmanim.</VERS>
      <VERS vnumber="35">Un viņi stāstīja, kas notika ceļā, un kā tie, kad Viņš lauza maizi, to pazina.</VERS>
      <VERS vnumber="36">Bet kamēr viņi tā runāja, Jēzus nostājās viņu vidū un sacīja tiem: Miers jums, nebīstieties, es tas esmu!</VERS>
      <VERS vnumber="37">Bet viņi iztrūkās un izbijušies domāja garu redzam.</VERS>
      <VERS vnumber="38">Un Viņš sacīja tiem: Kāpēc esat tā izbijušies un kāpēc tādas domas rodas jūsu sirdīs?</VERS>
      <VERS vnumber="39">Skatiet manas rokas un kājas, jo es pats tas esmu! Taustiet un redziet, jo garam miesas un kaulu nav, kā to redzat man!</VERS>
      <VERS vnumber="40">Un Viņš, to sacījis, tiem parādīja rokas un kājas.</VERS>
      <VERS vnumber="41">Bet kad viņi priekā vēl neticēja un brīnījās, Viņš tiem sacīja: Vai jums ir šeit kas ēdams?</VERS>
      <VERS vnumber="42">Un tie Viņam atnesa gabalu ceptas zivs un kāri medus.</VERS>
      <VERS vnumber="43">Un kad Viņš to klātbūtnē bija ēdis, paņēmis atlikušo, viņš deva tiem.</VERS>
      <VERS vnumber="44">Un Viņš tiem sacīja: Šie ir vārdi, ko es jums sacīju, vēl pie jums būdams, ka nepieciešami visam bija jāpiepildās, kas par mani rakstīts Mozus bauslībā un praviešos, un psalmos.</VERS>
      <VERS vnumber="45">Tad Viņš tiem atvēra prātu, lai izprastu Rakstus.</VERS>
      <VERS vnumber="46">Un Viņš tiem sacīja: Jo tā rakstīts un tā Kristum vajadzēja ciest un trešajā dienā no miroņiem augšāmcelties.</VERS>
      <VERS vnumber="47">Un Viņa vārdā jāsludina grēku gandarīšana un grēku piedošana visām tautām, sākot ar Jeruzalemi.</VERS>
      <VERS vnumber="48">Bet jūs esat liecinieki par šo visu.</VERS>
      <VERS vnumber="49">Un es jums sūtu sava Tēva apsolīto, bet jūs palieciet pilsētā, kamēr tiksiet tērpti spēkā no augšienes!</VERS>
      <VERS vnumber="50">Un Viņš tos izveda ārā līdz Betānijai, un savas rokas pacēlis, svētīja tos.</VERS>
      <VERS vnumber="51">Un notika, ka Viņš, svētījot tos, attālinājās no tiem un pacēlās debesīs.</VERS>
      <VERS vnumber="52">Bet tie pielūguši Viņu, lielā priekā atgriezās Jeruzalemē.</VERS>
      <VERS vnumber="53">Un viņi vienmēr bija svētnīcā, godinādami un teikdami Dievu. Amen.</VERS>
    </CHAPTER>
  </BIBLEBOOK>
  <BIBLEBOOK bname="Johannes" bnumber="43" bsname="Joh">
    <CHAPTER cnumber="1">
      <VERS vnumber="1">Iesākumā bija Vārds, un Vārds bija pie Dieva, un Dievs bija Vārds.</VERS>
      <VERS vnumber="2">Tas iesākumā bija pie Dieva.</VERS>
      <VERS vnumber="3">No Viņa viss radies, un bez Viņa nekas nav radies, kas radīts.</VERS>
      <VERS vnumber="4">Viņā bija dzīvība, un dzīvība bija cilvēku gaisma. </VERS>
      <VERS vnumber="5">Un gaisma spīd tumsībā, bet tumsība to neuzņēma.</VERS>
      <VERS vnumber="6">Bija cilvēks, Dieva sūtīts, vārdā Jānis.</VERS>
      <VERS vnumber="7">Viņš nāca liecības dēļ, lai liecinātu par gaismu, lai visi ticētu caur viņu. </VERS>
      <VERS vnumber="8">Viņš nebija gaisma, bet lai liecinātu par gaismu. </VERS>
      <VERS vnumber="9">Bija patiesa Gaisma, kas apgaismo katru cilvēku, kas nāk šinī pasaulē.</VERS>
      <VERS vnumber="10">Viņš bija pasaulē, un pasaule ir Viņa radīta, un pasaule Viņu neatzina. </VERS>
      <VERS vnumber="11">Viņš nāca savā īpašumā, bet savējie Viņu neuzņēma. </VERS>
      <VERS vnumber="12">Bet kuri Viņu uzņēma, kas tic Viņa vārdam, tiem Viņš deva varu kļūt par Dieva bērniem. </VERS>
      <VERS vnumber="13">Kas ne no asinīm, ne no miesas iegribas, ne no vīra gribas, bet no Dieva dzimuši. </VERS>
      <VERS vnumber="14">Un Vārds kļuva miesa un dzīvoja starp mums; un mēs redzējām Viņa godību, Tēva Vienpiedzimušā godību, pilnu žēlastības un patiesības.</VERS>
      <VERS vnumber="15">Jānis liecina par Viņu un sauc, sacīdams: Šis bija Tas, par ko es sacīju: kas pēc manis nāks, Tas bija pirms manis, jo Viņš bija agrāk nekā es,</VERS>
      <VERS vnumber="16">Jo no Viņa pilnības mēs visi esam saņēmuši žēlastību pēc žēlastības.</VERS>
      <VERS vnumber="17">Jo Mozus deva bauslību, bet žēlastība un patiesība notika caur Jēzu Kristu.</VERS>
      <VERS vnumber="18">Dievu neviens nekad nav redzējis: vienpiedzimušais Dēls, kas ir Tēva klēpī, To atklāja.</VERS>
      <VERS vnumber="19">Un šī ir Jāņa liecība, kad jūdi no Jeruzalemes sūtīja pie tā priesterus un levītus, lai jautātu Viņam: Kas tu esi?</VERS>
      <VERS vnumber="20">Un viņš atzinās un neliedzās; un viņš apliecināja: Es neesmu Kristus.</VERS>
      <VERS vnumber="21">Un tie jautāja Viņam: Kas tad? Vai tu esi Elijs? Un viņš sacīja: Es neesmu. Vai tu esi pravietis? Un viņš atbildēja: Nē!</VERS>
      <VERS vnumber="22">Tad tie viņam sacīja: Kas tad tu esi? Mums taču jādod atbilde tiem, kas mūs sūtīja. Ko tu pats par sevi saki?</VERS>
      <VERS vnumber="23">Viņš sacīja: Es esmu saucēja balss tuksnesī. Sataisiet Kunga ceļu, kā to teicis pravietis Isajs! (Is.40, 3)</VERS>
      <VERS vnumber="24">Un atsūtītie bija farizeji.</VERS>
      <VERS vnumber="25">Un tie viņam jautāja: Kāpēc tad tu kristī, ja tu neesi ne Kristus, ne Elijs, ne pravietis?</VERS>
      <VERS vnumber="26">Jānis atbildēja viņiem, sacīdams: Es kristīju ar ūdeni, bet starp jums atrodas Viens, ko jūs nepazīstat. </VERS>
      <VERS vnumber="27">Šis ir Tas, kas nāks pēc manis, kam es neesmu cienīgs atraisīt kurpju siksnas.</VERS>
      <VERS vnumber="28">Tas notika Betānijā, viņpus Jordānas, kur Jānis kristīja. </VERS>
      <VERS vnumber="29">Otrā dienā Jānis redzēja Jēzu nākam pie viņa un sacīja: Lūk, Dieva Jērs, kas deldē pasaules grēkus.</VERS>
      <VERS vnumber="30">Šis ir, par ko es teicu: Pēc manis nāks Vīrs, kas bija pirms manis, jo Viņš bija pirmāk nekā es. </VERS>
      <VERS vnumber="31">Un es Viņu nepazinu, bet es nācu tāpēc, kristīdams ar ūdeni, lai Viņš kļūtu zināms Izraēlim.</VERS>
      <VERS vnumber="32">Un Jānis liecināja, sacīdams: Es redzēju Garu kā balodi nolaižamies no debesīm un paliekam uz Viņa.</VERS>
      <VERS vnumber="33">Un es Viņu nepazinu, bet, kas mani sūtīja kristīt ar ūdeni, tas man sacīja: Uz kā tu redzēsi Garu nonākam un uz Viņa paliekam, tas ir, kas krista Svētajā Garā.</VERS>
      <VERS vnumber="34">Un es redzēju un liecināju, ka Viņš ir Dieva Dēls.</VERS>
      <VERS vnumber="35">Otrā dienā Jānis un divi no viņa mācekļiem atkal stāvēja.</VERS>
      <VERS vnumber="36">Un viņš, ieraudzījis Jēzu staigājam, sacīja: Lūk, Dieva Jērs!</VERS>
      <VERS vnumber="37">Un abi mācekļi dzirdēja viņu sakām un sekoja Jēzum.</VERS>
      <VERS vnumber="38">Bet Jēzus, pagriezies un redzēdams viņus sekojam, sacīja tiem: Ko jūs meklējat? Tie Viņam atbildēja: Rabbi (kas tulkojumā nozīmē: Mācītāj), kur Tu mājo?</VERS>
      <VERS vnumber="39">Viņš tiem sacīja: Nāciet un skatieties! Tad tie gāja un redzēja, kur Viņš mājo, un palika tanī dienā pie Viņa. Bija apmēram desmitā stunda.</VERS>
      <VERS vnumber="40">Bet Andrejs, Sīmaņa Pētera brālis, bija viens no tiem diviem, kas to no Jāņa bija dzirdējuši un Viņam sekojuši.</VERS>
      <VERS vnumber="41">Viņš vispirms atrada savu brāli Sīmani un sacīja Viņam: Mēs atradām Mesiju (kas tulkojumā - Kristus),</VERS>
      <VERS vnumber="42">Un atveda to pie Jēzus. Bet Jēzus, uzlūkojis viņu, sacīja: Tu esi Sīmanis, Jonas dēls; tu sauksies Kēfa, kas tulkojumā - Pēteris. </VERS>
      <VERS vnumber="43">Nākošajā dienā Viņš gribēja iet uz Galileju. Bet Jēzus atrada Filipu un sacīja viņam: Seko man! </VERS>
      <VERS vnumber="44">Bet Filips bija no Betsaidas, Andreja un Pētera pilsētas.</VERS>
      <VERS vnumber="45">Bet Filips sastapa Natanaēli un sacīja viņam: Mēs atradām Jēzu, Jāzepa dēlu no Nācaretes. Par Viņu Mozus rakstījis savā bauslībā un pravieši.</VERS>
      <VERS vnumber="46">Un Natanaēls viņam sacīja: Vai no Nācaretes var būt kas labs? Filips viņam saka: Nāc un skaties!</VERS>
      <VERS vnumber="47">Jēzus, redzēdams Natanaēlu nākam pie sevis, sacīja par viņu: Lūk, kur patiess izraēlietis, kurā nav viltības!</VERS>
      <VERS vnumber="48">Natanaēls sacīja Viņam: No kurienes Tu mani pazīsti? Jēzus atbildēja viņam, sacīdams: Pirms Fillips tevi aicināja, tu biji zem vīģes koka.</VERS>
      <VERS vnumber="49">Natanaēls Viņam atbildēja un sacīja: Rabbi, Tu esi Dieva Dēls. Tu esi Izraēļa Ķēniņš.</VERS>
      <VERS vnumber="50">Jēzus atbildēja viņam, sacīdams: Tu tici tāpēc, ka es tev sacīju: es redzēju tevi zem vīģes koka. Tu redzēsi lielākas lietas par šīm.</VERS>
      <VERS vnumber="51">Un Viņš tam sacīja: Patiesi, patiesi, es jums saku: jūs redzēsiet debesis atvērtas un Dieva eņģeļus uzejam un nonākam pār Cilvēka Dēlu.</VERS>
    </CHAPTER>
    <CHAPTER cnumber="2">
      <VERS vnumber="1">Un trešajā dienā Galilejas Kānā bija kāzas; un Jēzus māte bija tur.</VERS>
      <VERS vnumber="2">Bet arī Jēzus un Viņa mācekļi tika aicināti kāzās.</VERS>
      <VERS vnumber="3">Un, kad pietrūka vīna, Jēzus māte sacīja Viņam: Viņiem nav vīna. </VERS>
      <VERS vnumber="4">Bet Jēzus viņai sacīja: Kas man un tev, sieviet? Vēl mana stunda nav nākusi!</VERS>
      <VERS vnumber="5">Viņa māte sacīja apkalpotājiem: Visu, ko Viņš jums sacīs, dariet. </VERS>
      <VERS vnumber="6">Bet saskaņā ar jūdu šķīstīšanos tur bija novietoti seši akmens trauki ūdenim, un katrā no tiem ietilpa divi vai trīs mēri. </VERS>
      <VERS vnumber="7">Jēzus sacīja viņiem: Piepildiet traukus ar ūdeni! Un viņi tos piepildīja līdz malām.</VERS>
      <VERS vnumber="8">Tad Jēzus sacīja viņiem: Tagad smeliet un nesiet galdzinim! Un viņi aiznesa.</VERS>
      <VERS vnumber="9">Bet, kad galdzinis nogaršoja ūdeni, tas bija pārvērsts vīnā. Nezinādams, no kurienes tas (kamēr apkalpotāji, kas smēla ūdeni, to zināja), galdzinis aicināja līgavaini.</VERS>
      <VERS vnumber="10">Un sacīja viņam: Ikviens cilvēks vispirms pasniedz labo vīnu, bet, kad tie jau ieskurbuši, tad sliktāko; bet tu taupīji labo vīnu līdz šim.</VERS>
      <VERS vnumber="11">Šo sākumu brīnumiem Jēzus darīja Galilejas Kānā, atklādams savu godību; un Viņa mācekļi ticēja uz Viņu.</VERS>
      <VERS vnumber="12">Pēc tam Viņš un Viņa māte, un Viņa brāļi, un Viņa mācekļi aizgāja uz Kafarnaumu un tur palika dažas dienas.</VERS>
      <VERS vnumber="13">Un jūdu Lieldienas bija tuvu; un Jēzus aizgāja uz Jeruzalemi. </VERS>
      <VERS vnumber="14">Un Viņš atrada svētnīcā sēžam vēršu un avju, un baložu pārdevējus, un naudas mijējus. </VERS>
      <VERS vnumber="15">Un Viņš, iztaisījis no auklām pātagu, izdzina visus no svētnīcas, arī avis un vēršus, bet mijēju naudu izkaisīja un apgāza galdus.</VERS>
      <VERS vnumber="16">Bet tiem, kas pārdeva baložus, Viņš sacīja: Aiznesiet tos no šejienes un nepadariet mana Tēva namu par tirgus māju!</VERS>
      <VERS vnumber="17">Tad Viņa mācekļi atminējās, ka ir rakstīts: Centība par Tavu namu mani iznīcina (Ps 68).</VERS>
      <VERS vnumber="18">Bet jūdi atsaucās un sacīja Viņam: Kādu zīmi Tu mums rādi, tā darīdams.</VERS>
      <VERS vnumber="19">Jēzus atbildēja viņiem: Nojauciet šo svētnīcu, un es trijās dienās to uzcelšu.</VERS>
      <VERS vnumber="20">Tad jūdi sacīja: Četrdesmit sešus gadus šī svētnīca celta, un Tu to uzcelsi trijās dienās?</VERS>
      <VERS vnumber="21">Bet Viņš runāja par savu miesas svētnīcu.</VERS>
      <VERS vnumber="22">Kad nu Viņš bija uzcēlies, Viņa mācekļi atminējās, ka Viņš to sacījis, un ticēja Rakstiem un vārdiem, ko Jēzus bija runājis.</VERS>
      <VERS vnumber="23">Bet, kad nu Viņš Lieldienas svētku dienā bija Jeruzalemē, tad daudzi, redzēdami brīnumus, ko Viņš darīja, ticēja Viņa vārdam.</VERS>
      <VERS vnumber="24">Bet pats Jēzus viņiem neuzticējās, jo Viņš visus pazina.</VERS>
      <VERS vnumber="25">Un Viņam nebija vajadzības, lai kāds liecinātu par cilvēku, jo pats zināja, kas ir cilvēkā.</VERS>
    </CHAPTER>
    <CHAPTER cnumber="3">
      <VERS vnumber="1">Bet bija cilvēks no farizejiem, vārdā Nikodēms, jūdu priekšnieks.</VERS>
      <VERS vnumber="2">Tas naktī atnāca pie Jēzus un sacīja Viņam: Rabbi! Mēs zinām, ka Tu esi no Dieva nācis mācītājs, jo neviens nevar tādus brīnumus darīt, kādus Tu dari, ja ar Viņu nav Dievs.</VERS>
      <VERS vnumber="3">Jēzus atbildēja viņam, sacīdams: Patiesi, patiesi es tev saku: Ja kas no jauna neatdzimst, tas Dieva valstību nevar saskatīt. </VERS>
      <VERS vnumber="4">Nikodēms sacīja Viņam: Kā var cilvēks, būdams vecs, piedzimt? Vai viņš var vēlreiz atgriezties mātes miesās un no jauna piedzimt?</VERS>
      <VERS vnumber="5">Jēzus atbildēja: Patiesi, patiesi es tev saku: ja kas neatdzimst no ūdens un Svētā Gara, tas nevar ieiet debesu valstībā.</VERS>
      <VERS vnumber="6">Kas no miesas ir dzimis, tas ir miesa, bet, kas no Gara ir dzimis, ir gars.</VERS>
      <VERS vnumber="7">Nebrīnies par to, ka es tev sacīju: jums vajag no jauna atdzimt.</VERS>
      <VERS vnumber="8">Gars dveš, kur gribēdams, un tu dzirdi tā balsi, bet nezini, no kurienes tas nāk un kurp aiziet. Tā ir ar katru, kas piedzimis no Gara.</VERS>
      <VERS vnumber="9">Nikodēms atbildēja Viņam, sacīdams: Kā tas var notikt?</VERS>
      <VERS vnumber="10">Jēzus atbildēja viņam un sacīja: Tu esi Izraēļa mācītājs, un tu to nezini?</VERS>
      <VERS vnumber="11">Patiesi, patiesi, es tev saku: Mēs runājam, ko zinām, un liecinām, ko redzam, bet jūs mūsu liecību nepieņemat.</VERS>
      <VERS vnumber="12">Ja jūs neticat, kad es jums runāju par zemes dzīvi, kā tad jūs ticēsiet, ja es jums stāstīšu par debess lietām?</VERS>
      <VERS vnumber="13">Un neviens neuziet debesīs, kā vienīgi Cilvēka Dēls, kas nācis no debesīm un kas ir debesīs.</VERS>
      <VERS vnumber="14">Un kā Mozus uzcēla čūsku tuksnesī, tāpat jābūt paaugstinātam Cilvēka Dēlam;</VERS>
      <VERS vnumber="15">Lai katrs, kas uz Viņu tic, neieiet pazušanā, bet iemanto mūžīgo dzīvi.</VERS>
      <VERS vnumber="16">Jo Dievs tā mīlēja pasauli, ka deva savu vienpiedzimušo Dēlu, lai ikviens, kas uz Viņu tic, nepazūd, bet iegūst mūžīgo dzīvību.</VERS>
      <VERS vnumber="17">Jo Dievs nesūtīja savu Dēlu pasaulē, lai Viņš pasauli tiesātu, bet lai pasaule tiktu caur Viņu pestīta.</VERS>
      <VERS vnumber="18">Kas uz Viņu tic, tas netiek tiesāts, bet, kas netic, tas tāpēc notiesāts, ka netic Dieva vienpiedzimušā Dēla vārdam.</VERS>
      <VERS vnumber="19">Bet šī ir jau tiesa, ka gaisma nāca pasaulē; bet cilvēki vairāk mīlēja tumsu nekā gaismu, jo viņu darbi bija ļauni.</VERS>
      <VERS vnumber="20">Jo ikviens, kas dara ļaunu, ienīst gaismu un nenāk pie gaismas, lai viņa darbi netiktu nopelti.</VERS>
      <VERS vnumber="21">Bet, kas dara patiesību, tas nāk pie gaismas, lai viņa darbi atklājas, jo tie darīti Dievā.</VERS>
      <VERS vnumber="22">Pēc tam Jēzus un Viņa mācekļi aizgāja Jūdejas zemē un tur uzturējās ar viņiem, un kristīja.</VERS>
      <VERS vnumber="23">Bet Jānis kristīja Ainonā pie Salimas, jo tur bija daudz ūdens; un tie nāca un kristījās, </VERS>
      <VERS vnumber="24">Jo Jānis vēl nebija ieslodzīts cietumā.</VERS>
      <VERS vnumber="25">Bet starp Jāņa mācekļiem un jūdiem izcēlās strīds par šķīstīšanos.</VERS>
      <VERS vnumber="26">Un tie nāca pie Jāņa un sacīja viņam: Rabbi! Tas, kas ar tevi bija viņpus Jordānas, par ko tu nodevi liecību, lūk, Viņš kristī, un visi iet pie Viņa.</VERS>
      <VERS vnumber="27">Jānis atbildēja, sacīdams: Cilvēks nekā nevar ņemt, ja viņam netiek dots no debesīm.</VERS>
      <VERS vnumber="28">Jūs paši man liecināt par to, ko sacīju: Es neesmu Kristus, bet esmu sūtīts pirms Viņa.</VERS>
      <VERS vnumber="29">Kam ir līgava, tas ir līgavainis; bet līgavaiņa draugs, kas stāv un klausās viņā, priekā priecājas par līgavaiņa balsi. Šis mans prieks tad nu piepildījies.</VERS>
      <VERS vnumber="30">Viņam vajaga augt, bet man mazināties.</VERS>
      <VERS vnumber="31">Kas nāk no augšienes, tas ir pār visiem. Kas no zemes, tas ir no zemes un par zemi runā. Kas nāk no debesīm, tas ir pār visiem.</VERS>
      <VERS vnumber="32">Un ko Viņš redzēja un dzirdēja, par to Viņš liecina; bet Viņa liecību neviens nepieņem.</VERS>
      <VERS vnumber="33">Kas Viņa liecību pieņēmis, tas apzīmogojis, ka Dievs ir patiesīgs.</VERS>
      <VERS vnumber="34">Jo, ko Dievs sūtījis, tas runā Dieva vārdus, jo Dievs nedod Garu mērīdams.</VERS>
      <VERS vnumber="35">Tēvs mīl Dēlu un visu ir nodevis Viņa rokā.</VERS>
      <VERS vnumber="36">Kas tic uz Dēlu, tam ir mūžīgā dzīvība; bet, kas Dēlam netic, tas dzīvības neredzēs, bet Dieva dusmas paliek pār viņu.</VERS>
    </CHAPTER>
    <CHAPTER cnumber="4">
      <VERS vnumber="1">Kad Jēzus uzzināja, ka farizeji bija dzirdējuši, ka Jēzus kristī un iegūst vairāk mācekļu nekā Jānis,</VERS>
      <VERS vnumber="2">(Lai gan Jēzus nekristīja, bet Viņa mācekļi),</VERS>
      <VERS vnumber="3">Tad Viņš atstāja Jūdeju un aizgāja atkal uz Galileju.</VERS>
      <VERS vnumber="4">Bet Viņam bija jāiet caur Samariju.</VERS>
      <VERS vnumber="5">Tad Viņš nonāca Samarijas pilsētā, kas saucās Sihāra, netālu no tīruma, ko Jēkabs bija devis savam dēlam Jāzepam.</VERS>
      <VERS vnumber="6">Tur bija Jēkaba aka. Tad Jēzus, noguris ceļā, apsēdās pie akas. Bija apmēram sestā stunda.</VERS>
      <VERS vnumber="7">No Samarijas atnāca sieviete smelt ūdeni. Jēzus sacīja viņai: Dod man dzert!</VERS>
      <VERS vnumber="8">(Jo Viņa mācekļi bija aizgājuši uz pilsētu, lai iepirktu pārtiku.)</VERS>
      <VERS vnumber="9">Tad šī samariešu sieviete sacīja Viņam: Kā Tu, būdams jūds, prasi no manis, samarietes, dzert? Jo jūdi nesaietas ar samariešiem.</VERS>
      <VERS vnumber="10">Jēzus atbildēja viņai, sacīdams: Ja tu pazītu Dieva dāvanu un kas ir Tas, kas tev saka: dod man dzert, tad tu gan no Viņa lūgtu; un Viņš tev dotu dzīvo ūdeni.</VERS>
      <VERS vnumber="11">Sieviete sacīja Viņam: Kungs Tev nav ar ko smelt, bet aka dziļa; no kurienes tad Tev dzīvais ūdens?</VERS>
      <VERS vnumber="12">Vai Tu esi lielāks par mūsu tēvu Jēkabu, kas mums šo aku devis, un pats viņš no tās dzēra un viņa bērni, un viņa dzīvnieki?</VERS>
      <VERS vnumber="13">Jēzus atbildēja viņai un sacīja: Ikvienam, kas šo ūdeni dzer, atkal slāpst, bet kas dzers to ūdeni, ko es viņam došu, tam ne mūžam vairs neslāps.</VERS>
      <VERS vnumber="14">Bet ūdens, ko es tam došu, kļūs par ūdens avotu, kas verd mūžīgai dzīvei.</VERS>
      <VERS vnumber="15">Sieviete sacīja Viņam: Kungs, Dod man šo ūdeni, lai man neslāpst un nav jānāk šurp smelt!</VERS>
      <VERS vnumber="16">Jēzus sacīja viņai: Ej, pasauc savu vīru un nāc šurp!</VERS>
      <VERS vnumber="17">Sieviete atbildēja un sacīja: Man nav vīra. Jēzus sacīja viņai: Tu pareizi pateici: man nav vīra.</VERS>
      <VERS vnumber="18">Jo pieci vīri tev bijuši, bet, kas tev tagad ir, tas nav tavs vīrs. To tu pareizi teici.</VERS>
      <VERS vnumber="19">Sieviete Viņam sacīja: Kungs! Redzu, ka Tu esi pravietis.</VERS>
      <VERS vnumber="20">Mūsu tēvi lūdza Dievu šinī kalnā, bet jūs sakāt, ka Jeruzaleme ir tā vieta, kur Dievu vajag pielūgt.</VERS>
      <VERS vnumber="21">Jēzus sacīja viņai: Sieviet, tici man, ka nāk stunda, kad jūs Tēvu nepielūgsiet ne šinī kalnā, ne Jeruzalemē!</VERS>
      <VERS vnumber="22">Jūs pielūdzat, ko nezināt; mēs pielūdzam, ko zinām, jo pestīšana nāk no jūdiem. </VERS>
      <VERS vnumber="23">Nāk stunda, un tagad tā ir, kad īstie dievlūdzēji pielūgs Tēvu garā un patiesībā, jo arī Tēvs meklē tādus, kas Viņu pielūdz.</VERS>
      <VERS vnumber="24">Dievs ir Gars; un kas Viņu pielūdz, tiem Viņš ir jāpielūdz garā un patiesībā.</VERS>
      <VERS vnumber="25">Sieviete sacīja Viņam: Es zinu, ka nāk Mesija (ko sauc Kristus). Kad Viņš atnāks, tad visu mums pasludinās.</VERS>
      <VERS vnumber="26">Jēzus sacīja viņai: Es tas esmu, kas ar tevi runā. </VERS>
      <VERS vnumber="27">Un tūdaļ atnāca Viņa mācekļi un brīnījās, ka Viņš sarunājas ar sievieti. Tomēr neviens neteica: Ko vēlies? vai: Ko runā ar viņu?</VERS>
      <VERS vnumber="28">Tad sieviete atstāja savu ūdenstrauku, aizgāja uz pilsētu un sacīja turienes ļaudīm:</VERS>
      <VERS vnumber="29">Nāciet un skatieties cilvēku, kas man visu pateica, ko esmu darījusi! Vai Viņš nav Kristus?</VERS>
      <VERS vnumber="30">Tad tie aizgāja no pilsētas un nogāja pie Viņa.</VERS>
      <VERS vnumber="31">Tanī laikā mācekļi lūdza Viņu, sacīdami: Rabbi, ēd!</VERS>
      <VERS vnumber="32">Bet Viņš tiem sacīja: Man ir barība, ko ēst, ko jūs nepazīstat.</VERS>
      <VERS vnumber="33">Tad mācekļi runāja savā starpā: Vai kāds Viņam atnesis ēst?</VERS>
      <VERS vnumber="34">Jēzus sacīja viņiem: Mana barība ir izpildīt Tā gribu, kas mani sūtījis, lai es pabeigtu Viņa darbu.</VERS>
      <VERS vnumber="35">Vai jūs nesakāt: Vēl četri mēneši, tad nāk pļauja. Lūk, es saku jums: paceliet savas acis un skatiet druvas, jo tās jau baltas pļaujai!</VERS>
      <VERS vnumber="36">Un pļāvējs saņem algu un savāc augļus mūžīgai dzīvei, lai kopīgi priecātos sējējs un pļāvējs.</VERS>
      <VERS vnumber="37">Jo še piepildās vārds, ka cits ir, kas sēj, un cits, kas pļauj. </VERS>
      <VERS vnumber="38">Es jūs sūtīju pļaut to, ko jūs neesat iestrādājuši. Citi strādāja, bet jūs iegājāt viņu darbā.</VERS>
      <VERS vnumber="39">Bet daudzi šās pilsētas samarieši ticēja Viņam sievietes vārdu dēļ, kas deva liecību: Viņš man visu pateica, ko biju darījusi. </VERS>
      <VERS vnumber="40">Kad samarieši atnāca pie Viņa, tie lūdza Viņu palikt pie tiem, un Viņš palika tur divas dienas.</VERS>
      <VERS vnumber="41">Un vēl lielāks vairums uz Viņu ticēja Viņa vārdu dēļ. </VERS>
      <VERS vnumber="42">Un viņi sacīja sievietei: Ne jau tavas runas dēļ mēs ticam, jo paši mēs dzirdējām un uzzinājām, ka Viņš ir patiesi pasaules Pestītājs.</VERS>
      <VERS vnumber="43">Bet pēc divām dienām Viņš aizgāja no turienes un devās uz Galileju;</VERS>
      <VERS vnumber="44">Jo pats Jēzus apliecināja, ka pravietis savā tēvijā netiek cienīts.</VERS>
      <VERS vnumber="45">Kad Viņš nonāca Galilejā, tad galilejieši uzņēma Viņu, jo tie visu bija redzējuši, ko Viņš svētkos darīja Jeruzalemē, jo paši bija svētkos.</VERS>
      <VERS vnumber="46">Tad Viņš atkal nonāca Galilejas Kānā, kur Viņš ūdeni bija pārvērtis vīnā. Un Kafarnaumā bija kāds galminieks, kura dēls slimoja.</VERS>
      <VERS vnumber="47">Šis, izdzirdis, ka Jēzus no Jūdejas atnācis Galilejā, aizgāja pie Viņa un lūdza Viņu atnākt un izdziedināt tā dēlu, jo tas bija pie miršanas.</VERS>
      <VERS vnumber="48">Tad Jēzus sacīja viņam: Ja jūs zīmes un brīnumus neredzat, jūs neticat. </VERS>
      <VERS vnumber="49">Galminieks sacīja Viņam: Kungs, nāc, iekams mans dēls nav miris!</VERS>
      <VERS vnumber="50">Jēzus sacīja viņam: Ej, tavs dēls dzīvo! Cilvēks ticēja vārdiem, ko Jēzus viņam teica, un aizgāja.</VERS>
      <VERS vnumber="51">Bet, viņam jau ejot, kalpi atsteidzās tam pretim un ziņoja, sacīdami, ka viņa dēls dzīvo.</VERS>
      <VERS vnumber="52">Tad viņš jautāja tiem par stundu, kad tam palicis labāk. Un tie sacīja viņam: Vakar ap septīto stundu drudzis viņu atstāja.</VERS>
      <VERS vnumber="53">Tad tēvs noprata, ka tā bija tā stunda, kad Jēzus sacīja viņam: Tavs dēls dzīvo. Un viņš ticēja pats un viss viņa nams. </VERS>
      <VERS vnumber="54">Šis bija jau otrs brīnums, ko Jēzus padarīja, atnācis no Jūdejas Galilejā.</VERS>
    </CHAPTER>
    <CHAPTER cnumber="5">
      <VERS vnumber="1">Pēc tam bija jūdu svētki; un Jēzus aizgāja uz Jeruzalemi.</VERS>
      <VERS vnumber="2">Bet Jeruzalemē bija ar piecām pajumtēm Avju dīķis, kas ebrejiski saucas Betsata.</VERS>
      <VERS vnumber="3">Tanīs gulēja liels daudzums slimnieku, aklo, klibo un izkaltušo, kas gaidīja ūdens sakustēšanos.</VERS>
      <VERS vnumber="4">Bet Kunga eņģelis savulaik nolaidās dīķī; un kas pirmais pēc ūdens sakustēšanās iekāpa dīķī, tas izveseļojās, lai ar kādu slimību viņš neslimotu.</VERS>
      <VERS vnumber="5">Bet tur bija kāds cilvēks, kas slimoja trīsdesmit astoņus gadus.</VERS>
      <VERS vnumber="6">Jēzus, redzēdams viņu guļam un zinādams, ka tas jau ilgu laiku slimo, sacīja viņam: Vai gribi būt vesels?</VERS>
      <VERS vnumber="7">Slimais atbildēja Viņam: Kungs, man nav cilvēka, kas mani ievestu dīķī, kad ūdens sakustas, jo, kamēr es aizeju, cits ieiet pirmais.</VERS>
      <VERS vnumber="8">Jēzus sacīja viņam: Celies, ņem savu gultu un staigā.</VERS>
      <VERS vnumber="9">Un tūdaļ šis cilvēks izveseļojās, ņēma savu gultu un staigāja. Bet bija sabata diena.</VERS>
      <VERS vnumber="10">Tad jūdi sacīja izdziedinātajam: Ir sabats! Tev nav brīv nest savu gultu!</VERS>
      <VERS vnumber="11">Viņš tiem atbildēja: Kas mani izdziedināja, tas teica man: ņem savu gultu un staigā!</VERS>
      <VERS vnumber="12">Tad tie jautāja viņam: Kas ir tas cilvēks, kas tev sacīja: ņem savu gultu un staigā?</VERS>
      <VERS vnumber="13">Bet izdziedinātais nezināja, kas Tas bija, jo Jēzus aizgāja no ļaudīm, kas atradās tanī vietā.</VERS>
      <VERS vnumber="14">Vēlāk Jēzus atrada viņu svētnīcā un sacīja tam: Lūk, tu esi izdziedināts; negrēko vairs, lai tev kas ļaunāks nenotiek.</VERS>
      <VERS vnumber="15">Tas cilvēks aizgāja un paziņoja jūdiem, ka Jēzus ir tas, kas viņu izdziedināja.</VERS>
      <VERS vnumber="16">Tāpēc jūdi vajāja Jēzu, ka Viņš to darīja sabatā. </VERS>
      <VERS vnumber="17">Bet Jēzus atbildēja viņiem: Mans Tēvs aizvien darbojas, un es arī darbojos.</VERS>
      <VERS vnumber="18">Tāpēc jūdi vēl vairāk meklēja Viņu nonāvēt, ka Viņš ne tikai neievēroja sabatu, bet sauca Dievu par savu Tēvu, pielīdzinādams sevi Dievam. Tad Jēzus atbildēja un sacīja viņiem:</VERS>
      <VERS vnumber="19">Patiesi, patiesi es jums saku: Dēls no sevis neko nevar darīt, ja neredzēs Tēvu darām; jo, ko Viņš dara, to tāpat dara arī Dēls.</VERS>
      <VERS vnumber="20">Jo Tēvs mīl Dēlu un rāda Viņam visu, ko pats dara, un rādīs Viņam vēl lielākus darbus nekā šos, lai jūs brīnītos.</VERS>
      <VERS vnumber="21">Jo kā Tēvs uzmodina miroņus un atdzīvina, tā arī Dēls atdzīvina, kurus vēlas. </VERS>
      <VERS vnumber="22">Jo Tēvs netiesā nevienu, bet visu tiesu nodevis Dēlam,</VERS>
      <VERS vnumber="23">Lai visi tāpat godātu Dēlu, kā godā Tēvu. Kas Dēlu negodina, tas negodina Tēvu, kas Viņu sūtījis.</VERS>
      <VERS vnumber="24">Patiesi, patiesi es jums saku: Kas manus vārdus klausa un tic uz To, kas mani sūtījis, tam ir mūžīgā dzīvība; un viņš tiesā nenāk, bet no nāves pāriet dzīvībā.</VERS>
      <VERS vnumber="25">Patiesi, patiesi es jums saku, ka nāk stunda, un tā tagad ir, kad miroņi dzirdēs Dieva Dēla balsi, un tie, kas dzirdēs, dzīvos. </VERS>
      <VERS vnumber="26">Jo kā Tēvam ir dzīvība pašam sevī, tā Viņš arī Dēlam devis, lai Viņam būtu dzīvība pašam sevī.</VERS>
      <VERS vnumber="27">Un deva Viņam varu tiesāt, jo Viņš ir Cilvēka Dēls.</VERS>
      <VERS vnumber="28">Nebrīnieties par to, jo nāk stunda, kurā visi, kas atrodas kapos, dzirdēs Dieva balsi,</VERS>
      <VERS vnumber="29">Un izies tie, kas labu darījuši, uz augšāmcelšanos dzīvībai, bet tie, kas ļaunu darījuši, uz augšāmcelšanos tiesai.</VERS>
      <VERS vnumber="30">Es pats no sevis nekā nevaru darīt. Kā es dzirdu, tā es tiesāju; un mana tiesa ir taisnīga, jo es nemeklēju savu gribu, bet tā, kas mani sūtījis.</VERS>
      <VERS vnumber="31">Ja es pats dodu liecību par sevi, mana liecība nav patiesa.</VERS>
      <VERS vnumber="32">Ir Cits, kas liecina par mani; un es zinu, ka liecība, kādu Viņš par mani dod, ir patiesa.</VERS>
      <VERS vnumber="33">Jūs sūtījāt pie Jāņa; un viņš deva liecību patiesībai.</VERS>
      <VERS vnumber="34">Tomēr es nepieņemu liecību no cilvēka, bet saku šo, lai jūs tiktu pestīti.</VERS>
      <VERS vnumber="35">Viņš bija spīdeklis, kas deg un spīd, bet jūs gribējāt īsu laiku līksmoties viņa gaismā.</VERS>
      <VERS vnumber="36">Bet man ir lielāka liecība nekā Jāņa: jo darbi, ko Tēvs man deva, lai tos pabeidzu, šie paši darbi, ko es daru, dod liecību par mani, ka Tēvs mani sūtījis.</VERS>
      <VERS vnumber="37">Un Tēvs, kas mani sūtījis, pats deva liecību par mani. Bet jūs nekad Viņa balsi neesat dzirdējuši, nedz Viņa seju redzējuši.</VERS>
      <VERS vnumber="38">Un Viņa vārds jūsos nav palicējs, jo jūs neticat tam, ko Viņš sūtījis.</VERS>
      <VERS vnumber="39">Jūs pētāt Rakstus, jo jūs domājat, ka tajos ir mūžīgā dzīvība; un tie ir, kas liecina par mani.</VERS>
      <VERS vnumber="40">Bet jūs negribat nākt pie manis, lai iegūtu dzīvību.</VERS>
      <VERS vnumber="41">No cilvēkiem es godu nepieņemu.</VERS>
      <VERS vnumber="42">Bet es jūs pazīstu, ka Dieva mīlestības jūsos nav.</VERS>
      <VERS vnumber="43">Es atnācu sava Tēva vārdā, un jūs mani nepieņēmāt; ja atnāks cits savā vārdā, to jūs pieņemsiet.</VERS>
      <VERS vnumber="44">Kā jūs varat ticēt, cits no cita godu pieņemdami, bet nemeklējat godu, kas nāk no vienīgā Dieva.</VERS>
      <VERS vnumber="45">Nedomājiet, ka es jūs apsūdzēšu Tēvam. Ir kas jūs apsūdz - Mozus, uz ko jūs cerat.</VERS>
      <VERS vnumber="46">Jo, ja jūs ticētu Mozum, tad jūs ticētu arī man, jo par mani viņš rakstījis (1.Moz.3,15; 22,18; 5.Moz.18,15),</VERS>
      <VERS vnumber="47">Bet ja jūs neticat viņa rakstiem, kā jūs ticēsiet maniem vārdiem?</VERS>
    </CHAPTER>
    <CHAPTER cnumber="6">
      <VERS vnumber="1">Pēc tam Jēzus pārcēlās pāri Galilejas, tas ir, Tibērijas jūrai.</VERS>
      <VERS vnumber="2">Un daudz ļaužu sekoja Viņam, jo tie redzēja brīnumus, ko Viņš darīja tiem, kas slimoja.</VERS>
      <VERS vnumber="3">Tad Jēzus uzkāpa kalnā un apsēdās tur ar saviem mācekļiem.</VERS>
      <VERS vnumber="4">Tuvojās jau Lieldienas, jūdu svētki.</VERS>
      <VERS vnumber="5">Kad Jēzus, pacēlis acis, redzēja, ka ļoti daudz ļaužu nāk pie Viņa, tad Viņš sacīja Filipam: Kur pirksim maizi, lai tie paēstu.</VERS>
      <VERS vnumber="6">Bet to Viņš sacīja, viņu pārbaudīdams, jo pats zināja, ko darīs.</VERS>
      <VERS vnumber="7">Filips atbildēja Viņam: Par divi simts denārijiem nepietiek tiem maizes, lai katrs nedaudz saņemtu.</VERS>
      <VERS vnumber="8">Tad viens no Viņa mācekļiem, Andrejs, Sīmaņa Pētera brālis, sacīja Viņam:</VERS>
      <VERS vnumber="9">Šeit ir viens zēns, kam piecas miežu maizes un divas zivis; bet kas tas ir tik daudziem?</VERS>
      <VERS vnumber="10">Tad Jēzus sacīja: Lieciet ļaudīm novietoties! Bet tanī vietā bija daudz zāles. Tā novietojās skaitā ap peci tūkstoši vīriešu.</VERS>
      <VERS vnumber="11">Bet Jēzus, paņēmis maizi un izsacījis pateicību, izdalīja tiem, kas novietojās, tāpat arī zivis, cik tie vēlējās.</VERS>
      <VERS vnumber="12">Bet kad tie paēda, Viņš sacīja saviem mācekļiem: Salasiet atlikušās druskas, lai tās neiet bojā.</VERS>
      <VERS vnumber="13">Tad viņi savāca un piepildīja divpadsmit grozus druskām, kas no piecām miežu maizēm bija pāri palikušas tiem, kas ēda.</VERS>
      <VERS vnumber="14">Tad ļaudis, redzēdami brīnumu, ko padarīja Jēzus, sacīja: Šis patiesi ir pravietis, kam bija jānāk pasaulē.</VERS>
      <VERS vnumber="15">Bet Jēzus, nomanīdams to, ka tie nāks, lai Viņu ar varu ņemtu un ieceltu par ķēniņu, aizgāja atkal viens pats kalnā.</VERS>
      <VERS vnumber="16">Bet kad jau vakars metās, Viņa mācekļi aizgāja pie jūras.</VERS>
      <VERS vnumber="17">Un viņi, iekāpuši laivā, cēlās pāri jūrai uz Kafarnaumu. Un iestājās jau tumsa, bet Jēzus vēl nenāca pie viņiem.</VERS>
      <VERS vnumber="18">Bet jūra, pūšot stipram vējam, bangojās.</VERS>
      <VERS vnumber="19">Kad viņi divdesmit piecas vai trīsdesmit stadijas bija noairējuši, tie redzēja Jēzu pa jūru staigājam un laivai tuvojamies, un viņi izbijās.</VERS>
      <VERS vnumber="20">Bet Viņš tiem sacīja: Es esmu, nebīstieties!</VERS>
      <VERS vnumber="21">Tad tie viņu gribēja uzņemt Viņu laivā, bet laiva tūdaļ sasniedza zemi, kurp tie brauca.</VERS>
      <VERS vnumber="22">Ļaudis, kas stāvēja viņpus jūras, otrā dienā uzzināja, ka tur citas laivas nav bijis, kā tikai viena, un ka Jēzus nav iekāpis laivā kopā ar saviem mācekļiem, bet mācekļi aizbraukuši vieni paši.</VERS>
      <VERS vnumber="23">Bet citas laivas nāca no  Tibērijas tuvu tai vietai, kur viņi, pateikdamies Kungam, ēda maizi.</VERS>
      <VERS vnumber="24">Kad ļaudis redzēja, ka tur nav ne Jēzus, ne Viņa mācekļu, tie iekāpa laivās un brauca uz Kafarnaumu, lai meklētu Jēzu. </VERS>
      <VERS vnumber="25">Un tie, atraduši Viņu viņpus jūras, sacīja Viņam: Rabbi! Kad Tu šeit atnāci?</VERS>
      <VERS vnumber="26">Jēzus viņiem atbildēja, sacīdams: Patiesi, patiesi es jums saku: jūs meklējat mani nevis tāpēc, ka redzējāt brīnumus, bet tāpēc, ka baudījāt maizi un paēdāt. </VERS>
      <VERS vnumber="27">Necentieties pēc iznīkstošās barības, bet pēc tādas, kas paliek mūžīgai dzīvei, ko Cilvēka Dēls jums dos, jo Viņu Dievs Tēvs apzīmogojis.</VERS>
      <VERS vnumber="28">Tad tie Viņam sacīja: Kas mums jādara, lai darītu Dieva darbus?</VERS>
      <VERS vnumber="29">Tad Jēzus atbildēja viņiem, sacīdams: Tas ir Dieva darbs, lai jūs ticētu uz to, ko Viņš sūtījis.</VERS>
      <VERS vnumber="30">Tad tie sacīja Viņam: Kādu zīmi tad Tu dod, lai mēs redzētu un ticētu Tev? Ko Tu darīsi?</VERS>
      <VERS vnumber="31">Mūsu tēvi ēda mannu tuksnesī, kā tas rakstīts: maizi no debesīm Viņš deva tiem ēst (2.Moz.16,15; 4.Moz.11,7; Ps.77).</VERS>
      <VERS vnumber="32">Tad Jēzus tiem sacīja: Patiesi, patiesi es jums saku: ne Mozus jums deva maizi no debesīm, bet mans Tēvs dod jums patieso debessmaizi.</VERS>
      <VERS vnumber="33">Jo Dieva maize ir tā, kas nāk no debesīm un pasaulei dod dzīvību.</VERS>
      <VERS vnumber="34">Tad tie Viņam sacīja: Kungs, dod mums vienmēr šo maizi!</VERS>
      <VERS vnumber="35">Bet Jēzus viņiem sacīja: Es esmu dzīvības maize; kas pie manis nāk, tas neizsalks; un kas uz mani tic, tam neslāps nekad.</VERS>
      <VERS vnumber="36">Bet es jums to esmu teicis: jūs mani gan redzējāt, bet neticat.</VERS>
      <VERS vnumber="37">Visi, ko Tēvs man dod, nāks pie manis; un kas pie manis nāk, to es laukā nedzīšu.</VERS>
      <VERS vnumber="38">Jo es esmu nācis no debesīm ne tādēļ, lai izpildītu savu gribu, bet Tā gribu, kas mani sūtījis.</VERS>
      <VERS vnumber="39">Bet šis ir Tēva prāts, kas mani sūtījis, lai no visa, ko Viņš man devis, es nekā nepazaudētu, bet to uzmodinātu pastarā dienā.</VERS>
      <VERS vnumber="40">Jo šī ir mana Tēva vēlēšanās, kas mani sūtījis, lai katrs, kas Dēlu redz un uz Viņu tic, iemantotu mūžīgo dzīvi; un es viņu uzmodināšu pastarā dienā.</VERS>
      <VERS vnumber="41">Tad jūdi kurnēja pret Viņu tāpēc, ka Viņš sacīja: Es esmu dzīvā maize, kas no debesīm nākusi.</VERS>
      <VERS vnumber="42">Un viņi sacīja: Vai šis nav Jēzus, Jāzepa dēls, kura tēvu mēs pazīstam? Kā tad Viņš saka: Es esmu nācis no debesīm?</VERS>
      <VERS vnumber="43">Tad Jēzus atbildēja viņiem, sacīdams: Nekurniet savā starpā!</VERS>
      <VERS vnumber="44">Neviens nevar pie manis nākt, ja Tēvs, kas mani sūtījis, nevelk viņu; un es to uzmodināšu pastarā dienā.</VERS>
      <VERS vnumber="45">Ir rakstīts praviešos: Un visi būs Dieva mācīti. Ikviens, kas no Tēva dzirdējis un mācījies, nāk pie manis (Is.54,13).</VERS>
      <VERS vnumber="46">Nevis ka Tēvu kāds būtu redzējis. Tikai Tas, kas no Dieva ir, Tas Tēvu ir redzējis.</VERS>
      <VERS vnumber="47">Patiesi, patiesi es jums saku: Kas uz mani tic, tam ir mūžīgā dzīvošana. </VERS>
      <VERS vnumber="48">Es esmu dzīvības maize.</VERS>
      <VERS vnumber="49">Jūsu tēvi ēda mannu tuksnesī un nomira. </VERS>
      <VERS vnumber="50">Šī ir maize, kas no debesīm nākusi, lai katrs, kas no tās ēd, nemirtu.</VERS>
      <VERS vnumber="51">Es esmu dzīvā maize, kas no debesīm nākusi.</VERS>
      <VERS vnumber="52">Ja kas ēdīs no.šīs maizes, tas dzīvos mūžīgi; un maize, ko es jums došu, ir mana Miesa pasaulei par dzīvību.</VERS>
      <VERS vnumber="53">Tad jūdi strīdējās savā starpā, sacīdami: kā Viņš mums var dot ēst savu miesu?</VERS>
      <VERS vnumber="54">Bet Jēzus tiem sacīja: Patiesi, patiesi es jums saku: ja jūs Cilvēka Dēla Miesu neēdīsiet un Viņa Asinis nedzersiet, tad jūsos nebūs dzīvības.</VERS>
      <VERS vnumber="55">Kas manu Miesu ēd un manas Asinis dzer, tam ir mūžīgā dzīvība; un es viņu uzmodināšu pastarā dienā;</VERS>
      <VERS vnumber="56">Jo mana Miesa ir patiess ēdiens, un manas Asinis ir patiess dzēriens.</VERS>
      <VERS vnumber="57">Kas manu Miesu bauda un manas Asinis dzer, tas paliek manī un es viņā.</VERS>
      <VERS vnumber="58">Kā mani sūtījis dzīvais Tēvs un es dzīvoju Tēva labad, tā tie, kas mani bauda, dzīvos manis labad.</VERS>
      <VERS vnumber="59">Šī ir maize, kas nākusi no debesīm. Ne tā, kā jūsu tēvi ēda mannu un nomira. Kas šo maizi ēd, tas dzīvos mūžīgi.</VERS>
      <VERS vnumber="60">To Viņš teica Kafarnaumā, mācīdams sinagogā.</VERS>
      <VERS vnumber="61">Tad daudzi no Viņa mācekļiem, to dzirdēdami, sacīja: Smaga ir šī runa, kas var to klausīties?</VERS>
      <VERS vnumber="62">Bet Jēzus, zinādams sevī, ka Viņa mācekļi kurn par to, sacīja tiem: Vai tas jūs apgrēcina?</VERS>
      <VERS vnumber="63">Bet ja jūs redzēsiet Cilvēka Dēlu uzejam tur, kur Viņš iepriekš bija?</VERS>
      <VERS vnumber="64">Gars ir tas, kas atdzīvina, miesa neder nekam. Vārdi, ko es jums runāju, ir gars un dzīvība.</VERS>
      <VERS vnumber="65">Bet starp jums ir daži neticīgie; jo Jēzus zināja no sākuma, kas ir neticīgie un kas Viņu nodos.</VERS>
      <VERS vnumber="66">Un Viņš sacīja: Tāpēc es jums teicu, ka neviens nevar nākt pie manis, ja tas viņam nebūs dots no mana Tēva.</VERS>
      <VERS vnumber="67">No šī laika daudzi Viņa mācekļi atkāpās un vairs nestaigāja Viņam līdz.</VERS>
      <VERS vnumber="68">Tad Jēzus sacīja tiem divpadsmit: Vai arī jūs gribat aiziet?</VERS>
      <VERS vnumber="69">Tad Sīmanis Pēteris atbildēja Viņam: Kungs, pie kā lai mēs ejam? Pie Tevis ir mūžīgās dzīves vārdi.</VERS>
      <VERS vnumber="70">Un mēs esam ticējuši un atzinuši, ka Tu esi Kristus, Dieva Dēls.</VERS>
      <VERS vnumber="71">Jēzus atbildēja viņiem: Vai ne divpadsmit es jūs esmu izredzējis? Bet viens no jums ir velns.</VERS>
      <VERS vnumber="72">Viņš runāja par Jūdasu Iskariotu, Sīmaņa dēlu, jo šis bija tas, kas Viņu nodos, lai gan bija viens no tiem divpadsmit.</VERS>
    </CHAPTER>
    <CHAPTER cnumber="7">
      <VERS vnumber="1">Pēc tam Jēzus staigāja pa Galileju, jo Viņš negribēja apmeklēt Jūdeju, tāpēc ka jūdi meklēja Viņu nonāvēt.</VERS>
      <VERS vnumber="2">Bet jūdu būdiņu svētki (Scenopegia) bija ļoti tuvu.</VERS>
      <VERS vnumber="3">Tad Tā brāļi sacīja Viņam: Aizej no šejienes un dodies uz Jūdeju, lai arī Tavi mācekļi redz Tavus darbus, ko Tu dari.</VERS>
      <VERS vnumber="4">Neviens taču neko nedara slepenībā, bet katrs grib būt ievērojams. Ja Tu to dari, tad atklāj sevi pasaulei. </VERS>
      <VERS vnumber="5">Jo pat Viņa brāļi neticēja Viņam. </VERS>
      <VERS vnumber="6">Tad uz to Jēzus sacīja viņiem: mans laiks vēl nav pienācis, bet jūsu laiks vienmēr ir klāt. </VERS>
      <VERS vnumber="7">Pasaule nevar jūs ienīst, bet mani nīst, jo es liecinu par to, ka tās darbi ir ļauni. </VERS>
      <VERS vnumber="8">Jūs ejiet šajos svētkos, bet es vēl neeju šajos svētkos, jo mans laiks vēl nav piepildījies. </VERS>
      <VERS vnumber="9">To pateicis, Viņš palika Galilejā.</VERS>
      <VERS vnumber="10">Bet, kad Viņa brāļi bija aizgājuši, tad arī Viņš aizgāja svētkos ne atklāti, bet it kā slepeni.</VERS>
      <VERS vnumber="11">Bet jūdi meklēja Viņu svētkos un sacīja: Kur Viņš ir?</VERS>
      <VERS vnumber="12">Un daudz kurnēšanas bija ļaudīs par Viņu; jo vieni sacīja: Viņš ir labs, bet citi teica: Nē, Viņš maldina ļaudis. </VERS>
      <VERS vnumber="13">Tomēr neviens, bīdamies jūdu, nerunāja par Viņu atklāti. </VERS>
      <VERS vnumber="14">Bet kad svētki bija jau pusē, Jēzus iegāja svētnīcā un mācīja.</VERS>
      <VERS vnumber="15">Bet jūdi brīnījās un sacīja: Kā Viņš, nemācīts būdams, zina Rakstus?</VERS>
      <VERS vnumber="16">Jēzus viņiem atbildēja, sacīdams: Mana mācība nav mana, bet Tā, kas mani sūtījis.</VERS>
      <VERS vnumber="17">Ja kāds vēlas Viņa gribu pildīt, tas no mācības sapratīs, vai tā no Dieva, vai es runāju pats no sevis. </VERS>
      <VERS vnumber="18">Kas runā pats no sevis, tas meklē sev godu; bet kas meklē Tā godu, kas mani sūtījis, tas ir patiess un netaisnības viņā nav.</VERS>
      <VERS vnumber="19">Vai Mozus nedeva jums bauslību? Bet neviens no jums nepilda bauslību. </VERS>
      <VERS vnumber="20">Kāpēc jūs meklējat mani nonāvēt? Ļaudis atbildēja, sacīdami: Ļaunais gars Tevi apsēdis: kas meklē Tevi nogalināt?</VERS>
      <VERS vnumber="21">Jēzus atbildēja un sacīja viņiem: Vienu darbu es padarīju, un jūs visi brīnāties.</VERS>
      <VERS vnumber="22">Tāpēc Mozus deva jums apgraizīšanu, lai gan tā nav no Mozus, bet no tēviem; un jūs sabatā apgraizāt cilvēku.</VERS>
      <VERS vnumber="23">Ja cilvēks sabatā saņem apgraizīšanu un Mozus bauslība netiek pārkāpta, ko tad jūs dusmojaties uz mani, ka es sabatā izdziedināju visu cilvēku?</VERS>
      <VERS vnumber="24">Netiesājiet pēc ārienes, bet spriediet taisnīgu tiesu!</VERS>
      <VERS vnumber="25">Tad daži no jeruzlemiešiem sacīja: Vai šis nav Tas, ko meklē nonāvēt?</VERS>
      <VERS vnumber="26">Un, lūk, Viņš runā atklāti, un tie Viņam nekā nesaka. Vai priekšnieki tiešām pārliecinājušies, ka Viņš ir Kristus?</VERS>
      <VERS vnumber="27">Un mēs zinām Viņu, no kurienes Viņš; bet kad nāks Kristus, neviens nezinās, no kurienes Viņš.</VERS>
      <VERS vnumber="28">Tad Jēzus sauca, svētnīcā mācīdams, un sacīja: Jūs pazīstat mani un zināt, no kurienes es esmu nācis. Ir viens Patiesīgais, kas mani sūtījis, kuru jūs nepazīstat.</VERS>
      <VERS vnumber="29">Es Viņu pazīstu, jo es esmu no Viņa, un Viņš mani sūtīja.</VERS>
      <VERS vnumber="30">Tad tie meklēja Viņu satvert, bet neviens Viņam rokas nepielika, jo vēl Viņa stunda nebija pienākusi.</VERS>
      <VERS vnumber="31">Bet daudzi no ļaudīm ticēja Viņam un sacīja: Kad atnāks Kristus, vai Viņš padarīs vairāk brīnumu, nekā Šis dara?</VERS>
      <VERS vnumber="32">Farizeji dzirdēja ļaudis tā par Viņu runājam; un priekšnieki un farizeji sūtīja kalpus, lai Viņu aizturētu.</VERS>
      <VERS vnumber="33">Tad Jēzus sacīja viņiem: Vēl neilgi man ar jums būt, un tad aiziešu pie Tā, kas mani sūtījis. </VERS>
      <VERS vnumber="34">Jūs mani meklēsiet, bet neatradīsiet, jo kur es esmu, tur jūs nevarat nākt.</VERS>
      <VERS vnumber="35">Tad jūdi savstarpēji sarunājās: Kur Viņš grib iet, ka mēs Viņu neatradīsim? Vai Viņš ies pie izklīdušajiem starp pagāniem un mācīs pagānus?</VERS>
      <VERS vnumber="36">Kas tā par runu, ko Viņš teica: jūs mani meklēsiet un neatradīsiet, un kur es esmu, tur jūs nevarat nākt?</VERS>
      <VERS vnumber="37">Bet beidzamajā lielajā svētku dienā Jēzus stāvēja un sauca, sacīdams: Kam slāpst, lai nāk pie manis un dzer!</VERS>
      <VERS vnumber="38">Kas uz mani tic, no tā iekšienes, kā sacīts Rakstos, plūdīs dzīvā ūdens straumes (Is.12,3).</VERS>
      <VERS vnumber="39">Bet to Viņš sacīja par Garu, ko saņems tie, kas uz Viņu tic, jo Gars vēl nebija dots, tāpēc ka Jēzus vēl nebija pagodināts. </VERS>
      <VERS vnumber="40">Kad daži no ļaudīm dzirdēja Viņa runu, tie sacīja: Patiesi Viņš ir pravietis.</VERS>
      <VERS vnumber="41">Citi sacīja: Viņš ir Kristus. Bet citi teica: Vai Kristus nāk no Galilejas?</VERS>
      <VERS vnumber="42">Vai Rakstos nav sacīts, ka Kristus nāk no Dāvida cilts un no Betlēmes miesta, kur bija Dāvids?</VERS>
      <VERS vnumber="43">Tā ļaudīs izcēlās šķelšanās Viņa dēļ.</VERS>
      <VERS vnumber="44">Un daži no tiem gribēja Viņu apcietināt, bet rokas neviens Viņam nepielika.</VERS>
      <VERS vnumber="45">Tad kalpi atgriezās pie augstajiem priesteriem un farizejiem; un tie sacīja viņiem: Kāpēc jūs Viņu neatvedāt?</VERS>
      <VERS vnumber="46">Kalpotāji atbildēja: Nekad cilvēks nav tā runājis, kā šis Cilvēks.</VERS>
      <VERS vnumber="47">Tad farizeji atbildēja viņiem: Vai arī jūs esat apmāti?</VERS>
      <VERS vnumber="48">Vai tad kāds no priekšniekiem un farizejiem tic uz Viņu?</VERS>
      <VERS vnumber="49">Bet šis pūlis, kas nezina bauslību, lai ir nolādēts!</VERS>
      <VERS vnumber="50">Nikodēms, kas bija viens no tiem, kas naktī bija nācis pie Viņa, sacīja tiem: </VERS>
      <VERS vnumber="51">Vai mūsu likums tiesā cilvēku, ja iepriekš neuzklausa viņu pašu un neuzzina, ko viņš darījis?</VERS>
      <VERS vnumber="52">Tie atbildēja viņam, sacīdami: Vai arī tu esi galilejietis? Izpēti Rakstus un redzēsi, ka no Galilejas nenāk pravietis.</VERS>
      <VERS vnumber="53">Un tie atgriezās katrs savās mājās.</VERS>
    </CHAPTER>
    <CHAPTER cnumber="8">
      <VERS vnumber="1">Bet Jēzus aizgāja uz Olīvkalnu.</VERS>
      <VERS vnumber="2">Un agri rītā Viņš atkal atnāca svētnīcā, un visa tauta sanāca pie Viņa. Un Viņš apsēdās un mācīja tos.</VERS>
      <VERS vnumber="3">Te rakstu mācītāji un farizeji atveda sievieti, pieķertu laulības pārkāpšanā, un to vidū nostādījuši,</VERS>
      <VERS vnumber="4">Sacīja Viņam: Mācītāj, šī sieviete tikko pieķerta laulības pārkāpšanā.</VERS>
      <VERS vnumber="5">Bet Mozus bauslībā mums pavēlējis tādu sievieti nomētāt akmeņiem. Ko Tu saki? (3.Moz.20,10).</VERS>
      <VERS vnumber="6">To tie sacīja, Viņu kārdinādami, lai varētu Viņu apsūdzēt. Bet Jēzus, uz priekšu noliecies, ar pirkstu rakstīja smiltīs.</VERS>
      <VERS vnumber="7">Kad nu tie turpināja Viņam jautāt, Viņš piecēlies sacīja tiem: Kas no jums bez grēka, lai pirmais met akmeni uz viņu! (5.Moz.17,7).</VERS>
      <VERS vnumber="8">Un Viņš, atkal noliecies, rakstīja zemē.</VERS>
      <VERS vnumber="9">Bet tie, to dzirdējuši, sākot ar vecākajiem, cits pēc cita aizgāja. Palika Jēzus viens un sieviete, vidū stāvot.</VERS>
      <VERS vnumber="10">Tad Jēzus piecēlies sacīja viņai: Sieviet, kur ir tie, kas tevi apsūdzēja? Vai neviens tevi nepazudināja?</VERS>
      <VERS vnumber="11">Viņa sacīja: Neviens, Kungs! Tad Jēzus teica tai: Arī es tevi nepazudināšu. Ej un negrēko vairs! </VERS>
      <VERS vnumber="12">Tad Jēzus atkal runāja un sacīja tiem: Es esmu pasaules gaisma; kas man seko, tas nestaigā tumsā, bet iegūs dzīvības gaismu. </VERS>
      <VERS vnumber="13">Bet farizeji sacīja Viņam: Tu liecini pats par sevi; tava liecība nav patiesa.</VERS>
      <VERS vnumber="14">Jēzus atbildēja viņiem, sacīdams: Un ja es liecinu pats par sevi, tad mana liecība ir pareiza, jo es zinu, no kurienes nāku un kur eju; bet jūs nezināt, no kurienes es nāku un kur eju.</VERS>
      <VERS vnumber="15">Jūs tiesājat miesīgi; es netiesāju nevienu. </VERS>
      <VERS vnumber="16">Un ja es tiesāju, mans lēmums ir pareizs, jo es neesmu viens, bet es un Tēvs, kas mani sūtījis.</VERS>
      <VERS vnumber="17">Un jūsu bauslībā rakstīts, ka divu cilvēku liecība ir pareiza (5.Moz.17,6; 19,15).</VERS>
      <VERS vnumber="18">Es esmu, kas liecību dod pats par sevi, un par mani liecina Tēvs, kas mani sūtījis.</VERS>
      <VERS vnumber="19">Tad tie sacīja Viņam: Kur ir tavs Tēvs? Jēzus atbildēja: Ne jūs mani pazīstat, ne manu Tēvu. Ja jūs mani pazītu, tad pazītu arī manu Tēvu.</VERS>
      <VERS vnumber="20">Šos vārdus Jēzus, mācīdams svētnīcā, teica pie upura lādes; un neviens Viņu neapcietināja, jo Viņa stunda vēl nebija pienākusi. </VERS>
      <VERS vnumber="21">Tad Jēzus atkal viņiem sacīja: Es aizeju, un jūs meklēsiet mani un savā grēkā nomirsiet. Kur es eju, tur jūs nevarat nākt.</VERS>
      <VERS vnumber="22">Tad jūdi teica: Vai Viņš sevi nonāvēs, ka Viņš sacīja: Kur es eju, tur jūs nevarat nākt?</VERS>
      <VERS vnumber="23">Un Viņš tiem sacīja: Jūs esat no šīs zemes, es esmu no augšienes. Jūs esat no šīs pasaules, es neesmu no šīs pasaules.</VERS>
      <VERS vnumber="24">Tāpēc es jums sacīju, ka jūs nomirsiet savos grēkos; jo ja jūs neticēsiet, ka es tas esmu, jūs nomirsiet savos grēkos.</VERS>
      <VERS vnumber="25">Tad tie sacīja Viņam: Kas Tu esi? Jēzus viņiem atbildēja: Sākums, kas arī ar jums runā. </VERS>
      <VERS vnumber="26">Daudz man par jums jārunā un jātiesā, bet Tas, kas mani sūtījis, ir patiess; un es runāju pasaulei to, ko esmu no Viņa dzirdējis. </VERS>
      <VERS vnumber="27">Un tie nesaprata, ka Viņš Dievu sauca par savu Tēvu.</VERS>
      <VERS vnumber="28">Tad Jēzus sacīja viņiem: Kad jūs paaugstināsiet Cilvēka Dēlu, tad jūs atzīsiet, ka es tas esmu; un es pats no sevis nekā nedaru un runāju tikai to, ko Tēvs man mācījis.</VERS>
      <VERS vnumber="29">Un Tas, kas mani sūtījis, ir ar mani; un Viņš nav atstājis mani vienu, jo es vienmēr daru to, kas Viņam labpatīk.</VERS>
      <VERS vnumber="30">Kad Viņš tā runāja, daudzi ticēja Viņam.</VERS>
      <VERS vnumber="31">Tad Jēzus sacīja tiem jūdiem, kas Viņam ticēja: Ja jūs pastāvēsiet manā mācībā, tad patiesi jūs būsiet mani mācekļi.</VERS>
      <VERS vnumber="32">Un jūs atzīsiet patiesību, un patiesība darīs jūs brīvus. </VERS>
      <VERS vnumber="33">Tie Viņam atbildēja: Mēs esam Ābrahama pēcnācēji un nekad nevienam neesam vergojuši, kā tad Tu saki: jūs būsiet brīvi?</VERS>
      <VERS vnumber="34">Jēzus atbildēja viņiem: Patiesi, patiesi es jums saku: ikviens, kas grēku dara, ir grēka vergs.</VERS>
      <VERS vnumber="35">Vergs nepaliek mājās mūžīgi, bet dēls paliek mūžīgi.</VERS>
      <VERS vnumber="36">Ja tad Dēls jūs atbrīvos, jūs patiesi būsiet brīvi.</VERS>
      <VERS vnumber="37">Zinu, ka jūs esat Ābrahama Dēli, bet jūs meklējat mani nonāvēt, tāpēc ka jūs manus vārdus neaptverat.</VERS>
      <VERS vnumber="38">Es runāju to, ko esmu redzējis pie sava Tēva; un jūs darāt to, ko redzējāt pie sava tēva.</VERS>
      <VERS vnumber="39">Tie atbildēja Viņam, sacīdami: Mūsu tēvs ir Ābrahams. Jēzus viņiem sacīja: Ja jūs esat Ābrahama bērni, tad dariet Ābrahama darbus!</VERS>
      <VERS vnumber="40">Bet jūs tagad tiecaties nonāvēt mani, Cilvēku, kas jums teicu patiesību, ko dzirdēju no Dieva. To Ābrahams nedarīja.</VERS>
      <VERS vnumber="41">Jūs darāt savu tēvu darbus. Tad tie sacīja Viņam: Mēs neesam netiklībā dzimuši, mums ir viens Tēvs, Dievs!</VERS>
      <VERS vnumber="42">Jēzus viņiem sacīja: Ja Dievs būtu jūsu tēvs, tad jūs mani mīlētu, jo es esmu izgājis un nāku no Dieva. Jo es neesmu nācis no sevis, bet Viņš mani ir sūtījis.</VERS>
      <VERS vnumber="43">Kāpēc jūs nesaprotat manu runu? Tāpēc, ka jūs neesat spējīgi klausīties manos vārdos. </VERS>
      <VERS vnumber="44">Jūsu tēvs ir velns; un jūs gribat darīt sava tēva kārības. Tas sākumā ir bijis slepkava un nepastāv patiesībā, jo viņā patiesības nav. Melus runādams, viņš runā savu, jo viņš ir melis un meļu tēvs.</VERS>
      <VERS vnumber="45">Bet kad runāju patiesību, jūs neticat man. </VERS>
      <VERS vnumber="46">Kas no jums man var pārmest grēku? Ja es jums runāju patiesību, kāpēc jūs neticat man?</VERS>
      <VERS vnumber="47">Kas ir no Dieva, tas Dieva vārdus dzird. Jūs tāpēc nedzirdat, ka neesat no Dieva.</VERS>
      <VERS vnumber="48">Tad jūdi Viņam atbildēja, sacīdami: Vai mēs labi nesakām, ka Tu esi samarietis un ka Tevī ir ļaunais gars?</VERS>
      <VERS vnumber="49">Jēzus atbildēja: Manī ļaunā gara nav, bet es godinu savu Tēvu, bet jūs man darāt negodu. </VERS>
      <VERS vnumber="50">Bet es savu godu nemeklēju; ir Kas meklē un tiesā.</VERS>
      <VERS vnumber="51">Patiesi, patiesi es jums saku: Ja kas manus vārdus izpildīs, tas nāves mūžam neredzēs.</VERS>
      <VERS vnumber="52">Tad jūdi sacīja: Tagad mēs zinām, ka Tevī ir ļaunais gars. Ābrahams un pravieši nomira, bet Tu saki: kas manus vārdus pildīs, tas nāvi mūžam nebaudīs.</VERS>
      <VERS vnumber="53">Vai Tu esi lielāks nekā mūsu tēvs Ābrahams, kas miris? Arī pravieši miruši. Par ko Tu sevi turi?</VERS>
      <VERS vnumber="54">Jēzus atbildēja: Ja es sevi godinu, mans gods nav nekas. Tas ir mans Tēvs, kas mani godina, par ko jūs sakāt, ka Viņš ir jūsu Dievs.</VERS>
      <VERS vnumber="55">Un jūs Viņu nepazīstat, bet es Viņu zinu. Un ja es sacītu, ka es Viņu nezinu, tad es būtu jums līdzīgs melis. Bet es Viņu pazīstu un pildu Viņa vārdu.</VERS>
      <VERS vnumber="56">Jūsu Tēvs Ābrahams priecājās, ka viņš redzēs manu dienu. Viņš redzēja un gavilēja (1.Moz.18,18; 22,18). </VERS>
      <VERS vnumber="57">Tad jūdi sacīja Viņam, Tev vēl nav piecdesmit gadu, un Tu esi Ābrahamu redzējis?</VERS>
      <VERS vnumber="58">Jēzus viņiem sacīja: Patiesi, patiesi es jums saku: pirms nekā Ābrahams bija, es esmu. </VERS>
      <VERS vnumber="59">Tad viņi pacēla akmeņus, lai mestu Viņam, bet Jēzus paslēpās un izgāja no svētnīcas.</VERS>
    </CHAPTER>
    <CHAPTER cnumber="9">
      <VERS vnumber="1">Un Jēzus, garām iedams, ieraudzīja cilvēku, kas no dzimšanas bija neredzīgs.</VERS>
      <VERS vnumber="2">Un mācekļi jautāja Viņam: Rabbi, kas ir grēkojis: viņš pats vai viņa vecāki, ka tas neredzīgs piedzimis?</VERS>
      <VERS vnumber="3">Jēzus atbildēja: Ne viņš grēkojis, ne viņa vecāki, bet Dieva darbiem jāparādās viņā.</VERS>
      <VERS vnumber="4">Kamēr ir diena, man jāstrādā Tā darbus, kas mani sūtījis. Nāk nakts, kad neviens nevar strādāt. </VERS>
      <VERS vnumber="5">Kamēr es esmu pasaulē, es esmu pasaules gaisma. </VERS>
      <VERS vnumber="6">To teicis, Viņš spļāva zemē un taisīja javu no siekalām, un zieda javu uz viņa acīm,</VERS>
      <VERS vnumber="7">Un sacīja viņam: Ej, mazgājies Siloe (t.i. tulkojumā “sūtītais”) dīķī! Viņš aizgāja, nomazgājās un atnāca redzīgs.</VERS>
      <VERS vnumber="8">Tad kaimiņi un tie, kas redzēja viņu iepriekš ubagojam, sacīja: Vai šis nav tas, kas sēdēja un ubagoja? Daži teica: Šis ir tas.</VERS>
      <VERS vnumber="9">Bet citi: Nē, tas līdzīgs viņam. Viņš pats sacīja: Es tas esmu. </VERS>
      <VERS vnumber="10">Tad tie viņam sacīja: Kā tavas acis tika atvērtas?</VERS>
      <VERS vnumber="11">Viņš atbildēja: Tas Cilvēks, kuru sauc Jēzus, iztaisīja javu un nozieda manas acis, un sacīja man: ej pie Siloe dīķa un nomazgājies. Es aizgāju, nomazgājos un redzu. </VERS>
      <VERS vnumber="12">Un tad tie sacīja viņam: Kur Viņš ir? Viņš teica: Nezinu. </VERS>
      <VERS vnumber="13">Tad viņi aizveda to, kas bija neredzīgs, pie farizejiem.</VERS>
      <VERS vnumber="14">Bet bija sabats, kad Jēzus iztaisīja javu un atvēra viņa acis.</VERS>
      <VERS vnumber="15">Tad farizeji viņam atkal jautāja, kā viņš kļuvis redzīgs. Bet tas tiem sacīja: Viņš uzlika uz manām acīm javu, es nomazgājos un redzu.</VERS>
      <VERS vnumber="16">Tad daži no farizejiem sacīja: Šis cilvēks, kas sabatu neievēro, nav no Dieva. Bet citi teica: Kā var grēcīgs cilvēks darīt tādus brīnumus? Un starp viņiem izcēlās šķelšanās. </VERS>
      <VERS vnumber="17">Tad viņi atkal sacīja neredzīgajam: Ko tu saki par To, kas atvēra tavas acis? Un tas sacīja: Viņš ir pravietis. </VERS>
      <VERS vnumber="18">Bet tad jūdi neticēja tam, ka viņš bijis neredzīgs un kļuvis redzīgs, iekams neatsauca redzi atguvušā vecākus. </VERS>
      <VERS vnumber="19">Un jautāja tiem, sacīdami: Vai šis ir jūsu dēls, par kuru jūs sakāt, ka viņš akls dzimis? Kā tad viņš tagad redz?</VERS>
      <VERS vnumber="20">Viņa vecāki atbildēja tiem, sacīdami: Mēs zinām, ka šis ir mūsu dēls un ka viņš neredzīgs piedzima;</VERS>
      <VERS vnumber="21">Bet kā viņš tagad redz, mēs nezinām, un kas atvēra viņa acis, arī nezinām. Jautājiet viņam pašam, viņš ir pilngadīgs, lai saka pats par sevi!</VERS>
      <VERS vnumber="22">Tā viņa vecāki runāja tāpēc, ka baidījās no jūdiem, jo jūdi jau bija sazvērējušies, lai to, kas atzītu Viņu par Kristu, izslēgtu no sinagogas.</VERS>
      <VERS vnumber="23">Tāpēc viņa vecāki sacīja: viņš pilngadīgs, jautājiet viņam pašam!</VERS>
      <VERS vnumber="24">Tad viņi atkal atsauca cilvēku, kas bija bijis neredzīgs, un sacīja viņam: Dod Dievam godu! Mēs zinām, ka šis Cilvēks ir grēcinieks!</VERS>
      <VERS vnumber="25">Tad viņš tiem teica: Vai Viņš ir grēcinieks, to es nezinu. Vienu zinu, ka es biju akls un tagad redzu.</VERS>
      <VERS vnumber="26">Tie viņam sacīja: Ko Viņš tev darīja? Kā Viņš atvēra tavas acis?</VERS>
      <VERS vnumber="27">Viņš tiem atbildēja: Es jums jau sacīju, un jūs dzirdējāt. Kāpēc jūs to vēlreiz gribat dzirdēt? Vai arī jūs gribat kļūt Viņa mācekļi?</VERS>
      <VERS vnumber="28">Tad tie lādēja viņu un sacīja: Tu esi Viņa māceklis, bet mēs esam Mozus mācekļi. </VERS>
      <VERS vnumber="29">Mēs zinām, ka Dievs ar Mozu runāja, bet no kurienes Šis, to mēs nezinām.</VERS>
      <VERS vnumber="30">Tas cilvēks atbildēja viņiem, sacīdams: Par to jābrīnās, ka jūs nezināt, no kurienes Viņš, bet Viņš atvēra man acis. </VERS>
      <VERS vnumber="31">Bet mēs zinām, ka Dievs grēciniekus neuzklausa. Bet kas godā Dievu un Viņa gribu pilda, to klausa. </VERS>
      <VERS vnumber="32">Ne mūžam nav dzirdēts, ka būtu kāds atvēris acis no dzimšanas aklajam.</VERS>
      <VERS vnumber="33">Ja Viņš nebūtu no Dieva, tad Viņš neko nevarētu darīt.</VERS>
      <VERS vnumber="34">Tie viņam atbildēja, sacīdami: Tu viss esi grēkos dzimis un tu mūs mācīsi? Un tie izdzina viņu ārā.</VERS>
      <VERS vnumber="35">Jēzus, izdzirdis, ka tie viņu izraidījuši ārā, un, atradis to, sacīja viņam: Vai tu tici uz Dieva Dēlu?</VERS>
      <VERS vnumber="36">Viņš atbildēja sacīdams: Kas Viņš ir, Kungs, lai es uz Viņu ticētu?</VERS>
      <VERS vnumber="37">Un Jēzus sacīja viņam: Tu Viņu redzēji; un kas ar tevi runā, tas ir Viņš. </VERS>
      <VERS vnumber="38">Un viņš teica: Es ticu, Kungs! Un, nokritis ceļos, pielūdza Viņu.</VERS>
      <VERS vnumber="39">Un Jēzus sacīja: Es atnācu šinī pasaulē uz tiesu, lai neredzīgie redzētu, bet redzīgie kļūtu akli.</VERS>
      <VERS vnumber="40">To dzirdēdami, daži no farizejiem, kas ar Viņu bija, sacīja Viņam: Vai arī mēs esam akli?</VERS>
      <VERS vnumber="41">Jēzus tiem sacīja: Ja jūs būtu akli, jums nebūtu grēka, bet tagad jūs sakāt: Mēs redzam; tāpēc jūsu grēks paliek.</VERS>
    </CHAPTER>
    <CHAPTER cnumber="10">
      <VERS vnumber="1">Patiesi, patiesi es jums saku: kas neieiet avju kūtī pa durvīm, bet iekāpj pa citurieni, tas ir zaglis un laupītājs.</VERS>
      <VERS vnumber="2">Bet kas ieiet pa durvīm, tas ir avju gans. </VERS>
      <VERS vnumber="3">Viņam durvju sargs atver, un avis klausa viņa balsi, un viņš sauc savas avis vārdā un izved tās.</VERS>
      <VERS vnumber="4">Un viņš, izlaidis savas avis, iet tām pa priekšu; un avis seko viņam, jo pazīst tā balsi.</VERS>
      <VERS vnumber="5">Svešam tās neseko, bet bēg no tā, tāpēc ka nepazīst svešinieka balsi.</VERS>
      <VERS vnumber="6">Šo līdzību Jēzus tiem sacīja, bet viņi nesaprata, ko Viņš tiem runāja.</VERS>
      <VERS vnumber="7">Tad Jēzus atkal viņiem sacīja: Patiesi, patiesi es jums saku: Es esmu durvis avīm.</VERS>
      <VERS vnumber="8">Visi, kas bija nākuši, bija zagļi un laupītāji; un avis viņus neklausīja.</VERS>
      <VERS vnumber="9">Es esmu durvis. Ja kāds caur mani ieiet, tas tiks pestīts; un viņš ieies un izies, un atradīs ganības.</VERS>
      <VERS vnumber="10">Zaglis nāk, lai zagtu, slepkavotu un iznīcinātu. Es esmu nācis, lai tiem būtu dzīvība un lai tā būtu pārpilnībā.</VERS>
      <VERS vnumber="11">Es esmu labais gans. Labais gans atdod savu dzīvību par savām avīm.</VERS>
      <VERS vnumber="12">Bet algādzis, kas nav gans, kam avis nepieder, redzēdams vilku nākam, atstāj avis un bēg; un vilks tās nolaupa un izklīdina.</VERS>
      <VERS vnumber="13">Bet algādzis bēg tāpēc, ka viņš ir algādzis, un avis viņam nerūp.</VERS>
      <VERS vnumber="14">Es esmu labais gans; es pazīstu savas, un manas pazīst mani.</VERS>
      <VERS vnumber="15">Kā Tēvs mani pazīst, tā es pazīstu Tēvu; un es lieku savu dzīvību par savām avīm.</VERS>
      <VERS vnumber="16">Man vēl ir citas avis, kas nav no šīs kūts; arī tās man jāatved; un tās dzirdēs manu balsi, un būs viens ganāmpulks un viens gans.</VERS>
      <VERS vnumber="17">Tāpēc Tēvs mīl mani, ka es atdodu savu dzīvību, lai atkal to atgūtu.</VERS>
      <VERS vnumber="18">Neviens neatņem to no manis, bet es to atdodu pats no sevis. Un man ir vara to atdot un ir vara to atkal ņemt. Šo bausli es saņēmu no sava Tēva.</VERS>
      <VERS vnumber="19">Tad atkal to vārdu dēļ jūdos izcēlās domstarpības.</VERS>
      <VERS vnumber="20">Daudzi no tiem sacīja: Viņš ļaunā gara apsēsts un prātu zaudējis. Ko jūs Viņā klausāties?</VERS>
      <VERS vnumber="21">Citi sacīja: Tā nav ļaunā gara apsēstā runa. Vai tad ļaunais gars var atvērt aklo acis?</VERS>
      <VERS vnumber="22">Tad bija svētnīcas iesvētīšanas svētki Jeruzalemē, un bija ziema.</VERS>
      <VERS vnumber="23">Un Jēzus staigāja svētnīcā, Salomona priekštelpā.</VERS>
      <VERS vnumber="24">Tad jūdi ielenca Viņu un sacīja Viņam: Cik ilgi Tu turēsi mūs neziņā? Ja Tu esi Kristus, saki mums atklāti!</VERS>
      <VERS vnumber="25">Jēzus atbildēja viņiem: Es jums saku, bet jūs neticat. Darbi, ko es daru sava Tēva vārdā, tie liecina par mani.</VERS>
      <VERS vnumber="26">Bet jūs neticat, jo nepiederat pie manām avīm.</VERS>
      <VERS vnumber="27">Manas avis klausa manu balsi, un es tās pazīstu, un viņas man seko</VERS>
      <VERS vnumber="28">Un es tām dodu mūžīgo dzīvi, un viņas ne mūžam bojā neies, un neviens tās no manas rokas neizraus. </VERS>
      <VERS vnumber="29">Mans Tēvs, kas man deva tās, ir lielāks par visiem; un neviens nespēj izraut tās no mana Tēva rokas.</VERS>
      <VERS vnumber="30">Es un Tēvs esam viens.</VERS>
      <VERS vnumber="31">Tad jūdi pacēla akmeņus, lai nomētātu Viņu.</VERS>
      <VERS vnumber="32">Jēzus atbildēja tiem: Daudz labu darbu no sava Tēva es jums esmu rādījis. Kura darba dēļ jūs mani gribat nomētāt akmeņiem?</VERS>
      <VERS vnumber="33">Jūdi atbildēja Viņam: Laba darba dēļ mēs Tevi nenomētājam, bet Dieva zaimošanas dēļ, jo Tu, cilvēks būdams, dari sevi par Dievu.</VERS>
      <VERS vnumber="34">Jēzus viņiem atbildēja: Vai nav rakstīts jūsu bauslībā: Es sacīju, jūs esat dievi? (Ps.81,6)</VERS>
      <VERS vnumber="35">Ja tos nosauc par dieviem, kuriem Dievs runājis, un Raksti nevar tikt atcelti,</VERS>
      <VERS vnumber="36">Kā tad jūs sakāt Tam, ko Tēvs svētījis un pasaulē sūtījis: Tu zaimo Dievu! Tāpēc, ka es sacīju: Es esmu Dieva Dēls?</VERS>
      <VERS vnumber="37">Ja es sava Tēva darbus nedaru, neticiet man!</VERS>
      <VERS vnumber="38">Bet ja es daru un ja jūs man negribat ticēt, tad ticiet darbiem, lai jūs atzītu un ticētu, ka Tēvs ir manī un es Tēvā.</VERS>
      <VERS vnumber="39">Tad tie taisījās Viņu saņemt, bet Viņš izgāja no to rokām.</VERS>
      <VERS vnumber="40">Un Viņš atkal aizgāja pāri Jordānai uz to vietu, kur Jānis vispirms bija kristījis, un tur palika. </VERS>
      <VERS vnumber="41">Un daudzi nāca pie Viņa un sacīja, ka Jānis taču nevienu brīnumu nav darījis. </VERS>
      <VERS vnumber="42">Bet viss, ko Jānis par Viņu sacījis, bija patiesība. Un daudzi ticēja Viņam.</VERS>
    </CHAPTER>
    <CHAPTER cnumber="11">
      <VERS vnumber="1">Bet Betānijā, Marijas un viņas māsas Martas miestā, bija kāds slimnieks Lācars.</VERS>
      <VERS vnumber="2">Šī bija tā Marija, kas ar svaidāmo eļļu svaidīja Kungu un saviem matiem susināja Viņa kājas. Viņas brālis Lācars slimoja.</VERS>
      <VERS vnumber="3">Tad tā māsas sūtīja pie Viņa, sacīdamas: Kungs, lūk, tas, ko Tu mīli, slimo.</VERS>
      <VERS vnumber="4">Bet Jēzus, to dzirdēdams, sacīja viņiem: Šī slimība nav nāvei, bet Dieva godam, lai Dieva Dēls ar to tiktu pagodināts.</VERS>
      <VERS vnumber="5">Bet Jēzus mīlēja Martu un viņas māsu Mariju, un Lācaru.</VERS>
      <VERS vnumber="6">Un Viņš, dzirdēdams to, ka tas slims, palika tanī vietā vēl divas dienas.</VERS>
      <VERS vnumber="7">Tikai pēc tam Viņš sacīja saviem mācekļiem: Iesim atkal uz Jūdeju!</VERS>
      <VERS vnumber="8">Mācekļi sacīja Viņam: Rabbi, nupat jūdi meklēja nomētāt Tevi akmeņiem, un Tu atkal ej uz turieni?</VERS>
      <VERS vnumber="9">Jēzus atbildēja: Vai dienā nav divpadsmit stundu? Ja kas staigā dienā, tas neapdauzās, jo redz šīs pasaules gaismu.</VERS>
      <VERS vnumber="10">Bet ja kāds staigā naktī, tas apdauzās, jo gaismas tam nav.</VERS>
      <VERS vnumber="11">To teicis, Viņš pēc tam sacīja: Mūsu draugs Lācars guļ, bet es eju to modināt no miega.</VERS>
      <VERS vnumber="12">Tad Viņa mācekļi sacīja: Kungs, ja viņš guļ, tad izveseļosies.</VERS>
      <VERS vnumber="13">Bet Jēzus runāja par viņa nāvi, turpretī viņi domāja, ka Viņš runā par gulēšanu miegā.</VERS>
      <VERS vnumber="14">Tad Jēzus viņiem pateica atklāti: Lācars ir nomiris.</VERS>
      <VERS vnumber="15">Bet es priecājos jūsu dēļ, lai jūs ticētu, jo es tur nebiju, bet iesim pie viņa!</VERS>
      <VERS vnumber="16">Tad Toms, saukts Dvīnis, sacīja pārējiem mācekļiem: Iesim arī mēs, lai kopā ar Viņu nomirtu!</VERS>
      <VERS vnumber="17">Tad Jēzus nogāja un atrada viņu jau četras dienas kapā guļam.</VERS>
      <VERS vnumber="18">Bet Betānija bija apmēram piecpadsmit stadiju attālumā no Jeruzalemes.</VERS>
      <VERS vnumber="19">Bet daudz jūdu bija atnākuši pie Martas un Marijas, lai mierinātu tās par viņu brāli.</VERS>
      <VERS vnumber="20">Tad Marta, izdzirdusi, ka Jēzus nāk, steidzās Viņam pretim; bet Marija sēdēja mājās.</VERS>
      <VERS vnumber="21">Tad Marta sacīja Jēzum: Kungs, ja Tu būtu bijis šeit, mans brālis nebūtu nomiris.</VERS>
      <VERS vnumber="22">Bet es arī tagad zinu, ka visu, ko Tu no Dieva lūgsi, Dievs Tev dos.</VERS>
      <VERS vnumber="23">Jēzus sacīja viņai: Tavs brālis celsies augšām!</VERS>
      <VERS vnumber="24">Marta sacīja Viņam: Zinu, ka viņš celsies augšām, augšāmceļoties pastarā dienā.</VERS>
      <VERS vnumber="25">Jēzus sacīja viņai: Es esmu augšāmcelšanās un dzīvība: kas uz mani tic, lai arī viņš būtu nomiris, dzīvos.</VERS>
      <VERS vnumber="26">Un ikviens, kas dzīvo un tic uz mani, ne mūžam nemirs. Vai tu tici tam?</VERS>
      <VERS vnumber="27">Tā sacīja Viņam: Tiešām Kungs, es esmu ticējusi, ka Tu esi Kristus, dzīvā Dieva Dēls, kas atnācis šinī pasaulē.</VERS>
      <VERS vnumber="28">Un viņa, to pateikusi, aizgāja un pasauca savu māsu Mariju, klusi sacīdama: Mācītājs atnāca un sauc tevi.</VERS>
      <VERS vnumber="29">Viņa, to dzirdēdama, steigā piecēlās un aizgāja pie Viņa,</VERS>
      <VERS vnumber="30">Jo Jēzus vēl nebija iegājis miestā, bet vēl atradās tanī vietā, kur Viņu sastapa Marta.</VERS>
      <VERS vnumber="31">Tad jūdi, kas pie viņas bija mājā un mierināja viņu, redzēdami Mariju steigšus pieceļamies un aizejot, sekoja viņai, sacīdami: Viņa iet pie kapa, lai tur raudātu.</VERS>
      <VERS vnumber="32">Bet Marija nonāca tur, kur bija Jēzus; ieraudzījusi Viņu, tā metās pie Viņa kājām un sacīja Viņam: Kungs, ja Tu būtu šeit bijis, mans brālis nebūtu nomiris.</VERS>
      <VERS vnumber="33">Jēzus, redzēdams viņu un jūdus, kas ar to bija atnākuši, raudam, garā satriekts, uztrauca sevi,</VERS>
      <VERS vnumber="34">Un Viņš sacīja: Kur jūs viņu nolikāt? Tie Viņam atbildēja: Kungs, nāc un skaties!</VERS>
      <VERS vnumber="35">Un Jēzus raudāja.</VERS>
      <VERS vnumber="36">Tad jūdi sacīja: Lūk, kā Viņš to mīlējis.</VERS>
      <VERS vnumber="37">Bet daži no viņiem sacīja: Vai Šis, kas atvēra acis aklajam no dzimšanas, nevarēja izdarīt, lai viņš nenomirtu?</VERS>
      <VERS vnumber="38">Tad Jēzus, atkal sevī satraukts, piegāja pie kapa. Tā bija ala, un tai bija uzlikts akmens. </VERS>
      <VERS vnumber="39">Jēzus sacīja: Noņemiet akmeni! Mirušā cilvēka māsa Marta sacīja Viņam: Kungs, viņš jau smird, jo ir pagājušas četras dienas.</VERS>
      <VERS vnumber="40">Jēzus sacīja viņai: Vai es tev neteicu: ja tu ticēsi, tad redzēsi Dieva godību?</VERS>
      <VERS vnumber="41">Tad noņēma akmeni. Bet Jēzus, pacēlis acis uz augšu, sacīja: Tēvs, es pateicos Tev, ka Tu mani esi uzklausījis!</VERS>
      <VERS vnumber="42">Es gan zināju, ka Tu mani vienmēr uzklausi; bet apkārtstāvošās tautas dēļ es sacīju, lai viņi ticētu, ka Tu mani esi sūtījis.</VERS>
      <VERS vnumber="43">To sacījis, Viņš stiprā balsī sauca: Lācar, nāc ārā!</VERS>
      <VERS vnumber="44">Un tūdaļ iznāca nomirušais. Kājas un rokas tam bija ietītas līķautos, un viņa seja bija ar sviedrautu aizsieta. Jēzus sacīja viņiem: Atraisiet viņu un atļaujiet viņam aiziet!</VERS>
      <VERS vnumber="45">Tad daudzi no jūdiem, kas bija atnākuši pie Marijas un Martas, redzējuši, ko Jēzus padarīja, ticēja uz Viņu.</VERS>
      <VERS vnumber="46">Tad daži no tiem aizgāja pie farizejiem un pateica tiem, ko Jēzus padarīja.</VERS>
      <VERS vnumber="47">Tad augstie priesteri un farizeji sasauca tiesas sēdi un runāja: Ko mums darīt, jo šis Cilvēks dara daudz brīnumu?</VERS>
      <VERS vnumber="48">Ja mēs Viņu tā atstāsim, tad visi ticēs uz Viņu; un romieši atnāks un atņems mūsu zemi un tautu.</VERS>
      <VERS vnumber="49">Bet viens no viņiem, Kaifa vārdā, būdams augstais priesteris tanī gadā, sacīja viņiem: Jūs neko nezināt.</VERS>
      <VERS vnumber="50">Un neapsverat, ka jums labāk, lai viens cilvēks mirst par tautu, nekā visa tauta iet bojā.</VERS>
      <VERS vnumber="51">Bet to viņš sacīja ne pats no sevis, bet, būdams augstais priesteris tanī gadā, pareģoja, ka Jēzus nomirs par tautu;</VERS>
      <VERS vnumber="52">Un ne tikai par tautu, bet lai izklīdinātos Dieva bērnus sapulcinātu kopā.</VERS>
      <VERS vnumber="53">No tās dienas tie nolēma Viņu nonāvēt.</VERS>
      <VERS vnumber="54">Tāpēc Jēzus vairs atklāti nestaigāja starp jūdiem, bet aizgāja uz apgabalu tuksneša apvidū, uz pilsētu, kas saucas Efraima, un tur palika ar saviem mācekļiem.</VERS>
      <VERS vnumber="55">Bet tuvojās jūdu Lieldienas, un daudzi gāja no šī apgabala pirms Lieldienām uz Jeruzalemi, lai sevi šķīstītu.</VERS>
      <VERS vnumber="56">Bet tie meklēja Jēzu un, stāvēdami svētnīcā, sarunājās savā starpā: Kā jums šķiet: vai augstie priesteri un farizeji izdeva pavēli, ka ikvienam, kas zina, kur Viņš ir, jāuzrāda, lai tie Viņu apcietinātu.</VERS>
    </CHAPTER>
    <CHAPTER cnumber="12">
      <VERS vnumber="1">Tad Jēzus sešas dienas pirms Lieldienām atnāca Betānijā, kur bija nomiris Lācars, ko Jēzus uzmodināja no miroņiem.</VERS>
      <VERS vnumber="2">Tur sarīkoja Viņam mielastu; un Marta apkalpoja, bet Lācars bija viens no tiem, kas atradās ar Viņu pie galda.</VERS>
      <VERS vnumber="3">Un Marija, paņēmusi mārciņu īstas, dārgas nardu eļļas, svaidīja Jēzus kājas; un tā susināja Viņa kājas saviem matiem; un svaidāmās eļļas smarža piepildīja māju.</VERS>
      <VERS vnumber="4">Tad Jūdass Iskariots, viens no Viņa mācekļiem, kas Viņu vēlāk nodeva, sacīja:</VERS>
      <VERS vnumber="5">Kāpēc šo svaidāmo eļļu nepārdeva par trīs simts denārijiem un tos neizdalīja nabagiem?</VERS>
      <VERS vnumber="6">Bet to viņš sacīja ne tāpēc, ka viņam rūpētu nabagi, bet gan tāpēc, ka viņš bija zaglis; un viņš, naudas kasi pie sevis turēdams, piesavinājās to, kas tanī tika ielikts.</VERS>
      <VERS vnumber="7">Tad Jēzus sacīja: Atstājiet viņu, lai viņa to uzglabā manai apbedīšanas dienai!</VERS>
      <VERS vnumber="8">Jo nabagi vienmēr ir pie jums, bet es neesmu vienmēr.</VERS>
      <VERS vnumber="9">Tad daudzi jūdu ļaudis uzzināja, ka Viņš ir tur; un atnāca ne tikai Jēzus dēļ, bet lai redzētu arī Lācaru, ko Viņš bija uzmodinājis no miroņiem.</VERS>
      <VERS vnumber="10">Bet augstie priesteri nodomāja nogalināt arī Lācaru,</VERS>
      <VERS vnumber="11">Jo viņa dēļ daudzi jūdi nāca un ticēja uz Jēzu.</VERS>
      <VERS vnumber="12">Bet otrā dienā daudz ļaužu, kas bija ieradušies svētkos, dzirdēdami, ka Jēzus nāk uz Jeruzalemi,</VERS>
      <VERS vnumber="13">Paņēmuši palmu zarus un izgājuši Viņam pretī, sauca: Hozanna, svētīgs, kas nāk Kunga vārdā, Izraēļa Ķēniņš!</VERS>
      <VERS vnumber="14">Un Jēzus, atradis jaunu ēzeli, uzsēdās tanī, kā rakstīts:</VERS>
      <VERS vnumber="15">Nebīsties, Siona meita, lūk, tavs Ķēniņš nāk, sēdēdams ēzelienes kumeļā!</VERS>
      <VERS vnumber="16">Viņa mācekļi vispirms to nesaprata, bet, kad Jēzus tika pagodināts, tad atminējas, ka tā par Viņu bija rakstīts, un tā Viņam darīja.</VERS>
      <VERS vnumber="17">Bet ļaudis, kas ar Viņu bija, kad Viņš sauca Lācaru no kapa un to uzmodināja no miroņiem, deva liecību.</VERS>
      <VERS vnumber="18">Tāpēc arī ļaudis izgāja Viņam pretim, jo dzirdēja, ka Viņš darījis šo brīnumu.</VERS>
      <VERS vnumber="19">Bet farizeji sarunājās savā starpā: Redziet, ka mēs nekā nepadarīsim! Lūk, visa pasaule seko Viņam!</VERS>
      <VERS vnumber="20">Bet starp tiem, kas bija atnākuši, lai svēkos pielūgtu Dievu, bija daži pagāni.</VERS>
      <VERS vnumber="21">Viņi piegāja pie Filipa, kas bija no Betsaidas Galilejā, un lūdza to, sacīdami: Kungs, mēs gribam redzēt Jēzu!</VERS>
      <VERS vnumber="22">Filips nāk un saka to Andrejam; bet Andrejs un Filips pateica to Jēzum.</VERS>
      <VERS vnumber="23">Bet Jēzus atbildēja viņiem, sacīdams: Pienākusi stunda, lai Cilvēka Dēls tiktu pagodināts.</VERS>
      <VERS vnumber="24">Patiesi, patiesi es jums saku: ja kviešu grauds neiekrīt zemē un nenomirst,</VERS>
      <VERS vnumber="25">Tas paliek viens; bet ja nomirst, tad atnes daudz augļu. Kas savu dzīvību mīl, tas to zaudē; bet kas šinī pasaulē savu dzīvību ienīst, tas to saglabā mūžīgai dzīvei.</VERS>
      <VERS vnumber="26">Ja kas man kalpo, tas lai seko man, un kur es esmu, tur būs arī mans kalps. Un kas man kalpo, to godinās mans Tēvs.</VERS>
      <VERS vnumber="27">Tagad mana dvēsele ir satraukta. Un ko lai es saku? Tēvs, atpestī mani no šīs stundas? Bet šai stundai es taču atnācu.</VERS>
      <VERS vnumber="28">Tēvs, pagodini savu vārdu! Tad nāca balss no debesīm: Es to pagodināju un vēl pagodināšu!</VERS>
      <VERS vnumber="29">Tad ļaudis, kas stāvēja un dzirdēja, sacīja: Pērkons rūca. Citi sacīja: Eņģelis runāja Viņam.</VERS>
      <VERS vnumber="30">Jēzus atbildēja un sacīja: Ne manis dēļ šī balss atskanēja, bet jūsu dēļ.</VERS>
      <VERS vnumber="31">Tagad šī pasaule tiek tiesāta; tagad šīs pasaules valdnieks tiks izmests ārā. </VERS>
      <VERS vnumber="32">Un kad es tikšu no šīs zemes pacelts, es visus vilkšu pie sevis.</VERS>
      <VERS vnumber="33">Bet to Viņš sacīja, norādīdams, kādā nāvē Viņš mirs.</VERS>
      <VERS vnumber="34">Ļaudis Viņam atbildēja: Mēs dzirdējām bauslībā, ka Kristus paliek mūžīgi; kā tad Tu saki, ka Cilvēka Dēlam jākļūst paceltam? Kas ir šis Cilvēka Dēls?</VERS>
      <VERS vnumber="35">Tad Jēzus sacīja viņiem: Vēl neilgi gaisma ir pie jums. Staigājiet, kamēr jums ir gaisma, lai jūs tumsa neapņem, un kas tumsā staigā, tas nezina, kurp viņš iet.</VERS>
      <VERS vnumber="36">Kamēr jums ir gaisma, ticiet gaismai, lai jūs būtu gaismas bērni! To Jēzus sacīja un aizgāja, un pazuda no viņiem.</VERS>
      <VERS vnumber="37">Bet lai gan Viņš tik lielus brīnumus darīja to priekšā, tie neticēja Viņam.</VERS>
      <VERS vnumber="38">Lai izpildītos pravieša Isaja vārdi, ko viņš ir teicis: Kungs, kas ir ticējis mūsu sludinājumam, un kam ir atklājies Kunga elkonis? (Is.53,1)</VERS>
      <VERS vnumber="39">Tāpēc tie nevarēja ticēt, jo Isajs tālāk saka:</VERS>
      <VERS vnumber="40">Viņš to acis aptumšoja un viņu sirdis nocietinaja, lai acīm neredzētu un sirdīm nesaprastu, un neatgrieztos, ka es tos dziedinātu.</VERS>
      <VERS vnumber="41">To Isajs sacīja, kad redzēja Viņa godību un runāja par Viņu.</VERS>
      <VERS vnumber="42">Tomēr daudzi priekšnieki ticēja Viņam, bet farizeju dēļ neapliecināja, lai tos neizslēgtu no sinagogas.</VERS>
      <VERS vnumber="43">Jo viņi mīlēja vairāk cilvēku godināšanu nekā Dieva godu.</VERS>
      <VERS vnumber="44">Bet Jēzus sauca, sacīdams: Kas man tic, tas netic man, bet tam, kas mani sūtījis.</VERS>
      <VERS vnumber="45">Un kas mani redz, tas redz To, kas mani sūtījis.</VERS>
      <VERS vnumber="46">Es, gaisma, atnācu pasaulē, lai ikviens, kas man tic, nepaliktu tumsībā.</VERS>
      <VERS vnumber="47">Un ja kāds dzird manus vārdus un tiem neseko, es to netiesāju, jo es nenācu pasauli tiesāt, bet pasauli glābt.</VERS>
      <VERS vnumber="48">Kas mani nievā un manus vārdus nepieņem, tam ir savs tiesnesis. Vārdi, ko runāju, tie viņu tiesās pastarā dienā.</VERS>
      <VERS vnumber="49">Jo es nerunāju no sevis, bet Tēvs, kas mani sūtīja, Viņš man deva pavēli, ko sacīt un ko runāt.</VERS>
      <VERS vnumber="50">Un es zinu, ka Viņa bauslis ir mūžīgā dzīve. Tāpēc visu, ko runāju, es saku tā, kā to man teica Tēvs.</VERS>
    </CHAPTER>
    <CHAPTER cnumber="13">
      <VERS vnumber="1">Pirms Lieldienu svētkiem Jēzus, zinādams, ka Viņa stunda atnākusi, lai no šīs pasaules aizietu pie Tēva, mīlēdams savējos, kas bija pasaulē, tos mīlēja līdz beigām.</VERS>
      <VERS vnumber="2">Un, vakariņas ēdot, kad velns Jūdasam, Sīmaņa Iskariota dēlam, sirdī jau bija iedvesmojis Viņu nodot,</VERS>
      <VERS vnumber="3">Viņš, zinādams, ka Tēvs visu atdevis Viņa rokās un ka Viņš no Dieva izgājis un pie Dieva aiziet,</VERS>
      <VERS vnumber="4">No mielasta piecēlies, novilka savas virsdrēbes un, linu priekšautu paņēmis, apjozās.</VERS>
      <VERS vnumber="5">Pēc tam, ielējis ūdeni traukā, sāka mazgāt mācekļu kājas un susināja tās linu priekšautā, ar ko Viņš bija apjozies.</VERS>
      <VERS vnumber="6">Tad Viņš atnāca pie Sīmaņa Pētera; un Pēteris sacīja Viņam: Kungs, Tu man mazgāsi kājas?</VERS>
      <VERS vnumber="7">Jēzus atbildēja viņam, sacīdams: Ko es daru, to tu tagad nezini, bet vēlāk tu to izpratīsi.</VERS>
      <VERS vnumber="8">Pēteris sacīja Viņam: Tu man ne mūžam nemazgāsi kājas! Jēzus atbildēja viņam: Ja es tevi nemazgāšu, tev nebūs daļas ar mani.</VERS>
      <VERS vnumber="9">Sīmanis Pēteris sacīja Viņam: Kungs, ne vien manas kājas, bet arī rokas un galvu.</VERS>
      <VERS vnumber="10">Jēzus sacīja viņam: Kas mazgājies, tam vajag tikai kājas mazgāt, un viņš būs viss tīrs. Arī jūs esat tīri, bet ne visi.</VERS>
      <VERS vnumber="11">Jo Viņš zināja, kas Viņu nodos; tāpēc Viņš teica: Ne visi jūs esat tīri.</VERS>
      <VERS vnumber="12">Pēc tam, kad to kājas bija mazgājis un savas virsdrēbes uzģērbis, Viņš atkal novietojās pie galda un sacīja tiem: Vai jūs zināt, ko es jums darīju?</VERS>
      <VERS vnumber="13">Jūs mani saucat par Mācītāju un Kungu, un jūs labi darāt, jo es tas esmu.</VERS>
      <VERS vnumber="14">Ja nu es, Kungs un Mācītājs, mazgāju jūsu kājas, tad arī jums pienākas cits citam kājas mazgāt.</VERS>
      <VERS vnumber="15">Jo es jums devu priekšzīmi, lai jūs darītu to, ko es jums darīju.</VERS>
      <VERS vnumber="16">Patiesi, patiesi es jums saku: kalps nav lielāks par savu kungu, nedz sūtnis lielāks par tā sūtītāju.</VERS>
      <VERS vnumber="17">Ja to zināt, svētīgi jūs būsiet, ja to darīsiet.</VERS>
      <VERS vnumber="18">Es nerunāju par jums visiem; es zinu, kurus izredzēju, bet Rakstiem jāpiepildās: Kas kopā ar mani ēd maizi, tas pacels savu papēdi pret mani (Ps.40).</VERS>
      <VERS vnumber="19">Jau tagad es jums saku: pirms tas noticis, lai jūs, kad piepildīsies, ticētu, ka es tas esmu.</VERS>
      <VERS vnumber="20">Patiesi, patiesi, es jums saku: kas uzņem to, ko es sūtīšu, tas mani uzņem; bet kas mani uzņem, tas uzņem manu Sūtītāju.</VERS>
      <VERS vnumber="21">To teicis, Jēzus, satraukts garā, liecināja un sacīja: Patiesi es jums saku: viens no jums mani nodos.</VERS>
      <VERS vnumber="22">Tad mācekļi uzlūkoja viens otru neziņā, par kuru Viņš runā.</VERS>
      <VERS vnumber="23">Bet viens no Viņa mācekļiem, kuru Jēzus mīlēja, piekļāvās Jēzus krūtīm.</VERS>
      <VERS vnumber="24">Tam Sīmanis Pēteris pamāja un sacīja viņam: Kurš ir tas, par ko Viņš runā?</VERS>
      <VERS vnumber="25">Tas, piekļāvies Jēzus krūtīm, sacīja Viņam: Kungs, kurš tas ir?</VERS>
      <VERS vnumber="26">Jēzus atbildēja: Tas, kuram es, maizi iemērcis, pasniegšu. Un Viņš, maizi iemērcis, deva to Jūdasam, Sīmaņa Iskariota dēlam.</VERS>
      <VERS vnumber="27">Un pēc šī kumosa sātans iegāja viņā. Tad Jēzus sacīja viņam: Ko darīsi, dari drīzāk!</VERS>
      <VERS vnumber="28">Bet no tiem, kas bija pie galda, neviens nezināja, kāpēc Viņš tam to sacīja.</VERS>
      <VERS vnumber="29">Jo daži domāja, ka Jēzus viņam sacījis: Iepērc svētku dienām to, ko mums vajag, vai lai viņš dod kaut ko nabagiem, jo pie Jūdasa bija naudas maks.</VERS>
      <VERS vnumber="30">Saņēmis kumosu, viņš tūlīt izgāja ārā. Bija nakts.</VERS>
      <VERS vnumber="31">Kad viņš bija izgājis, Jēzus sacīja: Tagad Cilvēka Dēls tiek pagodināts, bet Dievs pagodināts Viņā. </VERS>
      <VERS vnumber="32">Ja Dievs pagodināts Viņā, tad arī Dievs pagodinās Viņu sevī, un drīz vien pagodinās Viņu. </VERS>
      <VERS vnumber="33">Bērniņi! Vēl neilgi es esmu ar jums. Jūs mani meklēsiet, bet, kā es jūdiem sacīju, tā es tagad saku jums: kur es eju, tur jūs nevarat nākt.</VERS>
      <VERS vnumber="34">Jaunu bausli es jums dodu, lai jūs viens otru mīlētu. Kā es jūs mīlēju, tā arī jūs cits citu mīliet!</VERS>
      <VERS vnumber="35">No tā visi pazīs, ka jūs esat mani mācekļi, ja jums būs mīlestība savā starpā.</VERS>
      <VERS vnumber="36">Sīmanis Pēteris sacīja Viņam: Kungs, kurp Tu ej? Jēzus atbildēja: Kurp es eju, tur tu tagad nevari man sekot, bet tu sekosi vēlāk.</VERS>
      <VERS vnumber="37">Pēteris sacīja Viņam: Kungs, kāpēc es nevaru Tev tagad sekot? Es savu dzīvību atdošu par Tevi.</VERS>
      <VERS vnumber="38">Jēzus atbildēja viņam: Tu savu dzīvību atdosi par mani? Patiesi, patiesi es tev saku: vēl gailis nebūs nodziedājis, kad jau tu trīskārt būsi mani noliedzis.</VERS>
    </CHAPTER>
    <CHAPTER cnumber="14">
      <VERS vnumber="1">Lai jūsu sirdis nebīstas! Ticiet Dievam un ticiet man!</VERS>
      <VERS vnumber="2">Mana Tēva namā daudz mājokļu. Ja tas tā nebūtu, es jums pateiktu. Es eju jums sataisīt vietu.</VERS>
      <VERS vnumber="3">Un kad es aiziešu un jums vietu sataisīšu, es atkal atnākšu un paņemšu jūs pie sevis, lai arī jūs tur būtu, kur es esmu.</VERS>
      <VERS vnumber="4">Un kur es eju, jūs zināt, un ceļu zināt.</VERS>
      <VERS vnumber="5">Toms sacīja Viņam: Kungs, mēs nezinām, kurp Tu ej, un kā mēs varam ceļu zināt?</VERS>
      <VERS vnumber="6">Jēzus viņam sacīja: Es esmu ceļš, patiesība un dzīvība; neviens nenāk pie Tēva, kā vien caur mani.</VERS>
      <VERS vnumber="7">Ja jūs mani pazītu, jūs pazītu arī manu Tēvu. Bet no šī brīža jūs Viņu pazīsiet un esat Viņu redzējuši.</VERS>
      <VERS vnumber="8">Filips sacīja Viņam: Kungs, rādi mums Tēvu un mums pietiek.</VERS>
      <VERS vnumber="9">Jēzus sacīja viņam: Es esmu tik ilgi pie jums, bet jūs neesat mani pazinuši? Filip, kas mani redz, redz arī Tēvu! Kā tu saki: rādi mums Tēvu?</VERS>
      <VERS vnumber="10">Vai jūs neticat, ka es Tēvā, un Tēvs manī? Vārdus, kurus es jums runāju, es nerunāju no sevis, bet Tēvs, kas manī atrodas, Viņš dara darbus.</VERS>
      <VERS vnumber="11">Vai jūs neticat, ka es Tēvā un Tēvs manī?</VERS>
      <VERS vnumber="12">Ja nē, tad ticiet pašu darbu dēļ. Patiesi, patiesi es jums saku: kas uz mani tic, tas darīs tos darbus, ko es daru, un vēl lielākus par tiem darīs, jo es aizeju pie Tēva.</VERS>
      <VERS vnumber="13">Un visu, ko jūs lūgsiet no Tēva manā vārdā, to es darīšu, lai Tēvs tiktu pagodināts Dēlā.</VERS>
      <VERS vnumber="14">Ja jūs ko lūgsiet man manā vārdā, to es darīšu.</VERS>
      <VERS vnumber="15">Ja jūs mani mīlat, izpildiet manus baušļus! </VERS>
      <VERS vnumber="16">Un es lūgšu Tēvu, un Viņš dos jums citu Iepriecinātāju, lai Tas paliktu pie jums mūžīgi,</VERS>
      <VERS vnumber="17">Patiesības Garu, ko pasaule nevar saņemt, tāpēc ka tā neredz Viņu un nepazīst Viņu; bet jūs Viņu pazīstiet, jo Viņš paliks pie jums un jūsos mājos.</VERS>
      <VERS vnumber="18">Es neatstāšu jūs bāreņos, es nākšu pie jums.</VERS>
      <VERS vnumber="19">Vēl neilgi, un pasaule mani vairs neredzēs. Bet jūs redzēsiet mani, jo es dzīvoju, un jūs dzīvosiet.</VERS>
      <VERS vnumber="20">Tanī dienā jūs atzīsiet, ka es savā Tēvā un jūs manī, un es jūsos.</VERS>
      <VERS vnumber="21">Kam ir mani baušļi un viņš tos pilda, tas mani mīl. Bet, kas mani mīl, to mīlēs mans Tēvs; un es mīlēšu viņu un sevi atklāšu tam.</VERS>
      <VERS vnumber="22">Jūda, ne Iskariots, sacīja Viņam: Kungs, kas noticis, ka Tu gribi mums sevi atklāt, bet ne pasaulei?</VERS>
      <VERS vnumber="23">Jēzus atbildēja viņam, sacīdams: Ja kas mani mīl, tas manus vārdus pildīs, un mans Tēvs viņu mīlēs, un mēs nāksim pie tā un ņemsim mājvietu viņā </VERS>
      <VERS vnumber="24">Kas mani nemīl, tas manus vārdus nepilda. Un vārdi, ko jūs dzirdat, nav mani, bet Tēva, kas mani sūtījis.</VERS>
      <VERS vnumber="25">To es jums sacīju, atrazdamies pie jums.</VERS>
      <VERS vnumber="26">Bet Iepriecinātājs Svētais Gars, ko Tēvs sūtīs manā vārdā, jums visu iemācīs un atgādinās jums visu, ko es jums sacīju.</VERS>
      <VERS vnumber="27">Mieru es jums atstāju. Savu mieru es jums dodu; ne tā, kā pasaule dod, es jums dodu, lai jūsu sirdis neuztraucas un nebīstas.</VERS>
      <VERS vnumber="28">Jūs dzirdējāt, ko es jums sacīju: Es aizeju no jums un atkal atnākšu. Ja jūs mani mīlētu, jūs priecātos, ka es aizeju pie Tēva, jo Tēvs ir lielāks nekā es.</VERS>
      <VERS vnumber="29">Un tagad es jums to sacīju, pirms tas notiek, lai jūs, kad tas notiks, ticētu.</VERS>
      <VERS vnumber="30">Es daudz ar jums vairs nerunāšu, jo nāk šīs pasaules valdnieks, bet tam nav nekā ar mani.</VERS>
      <VERS vnumber="31">Bet tā es daru, kā man Tēvs pavēlējis, lai pasaule zinātu, ka es Tēvu mīlu. Celieties, iesim no šejienes!</VERS>
    </CHAPTER>
    <CHAPTER cnumber="15">
      <VERS vnumber="1">Es esmu īstais vīna koks, un mans Tēvs ir kopējs.</VERS>
      <VERS vnumber="2">Viņš nocērt no manis ikkatru zaru, kas nenes augļus, un ikkatru, kas nes augļus, tīra, lai tas vēl vairāk nestu augļus.</VERS>
      <VERS vnumber="3">Jūs jau esat tīri to vārdu dēļ, ko jums teicu.</VERS>
      <VERS vnumber="4">Palieciet manī, un es jūsos. Kā zars nevar nest augļus no sevis, ja nepaliek pie vīna koka, tā arī jūs ne, ja jūs nepaliksiet manī.</VERS>
      <VERS vnumber="5">Es esmu vīna koks, bet jūs zari. Kas paliek manī, un es viņā, tas nes daudz augļu, jo bez manis jūs nekā nespējat darīt.</VERS>
      <VERS vnumber="6">Ja kas manī nepaliek, to kā zaru izmet ārā; un tas sakalst, un to paņem un iemet ugunī, un tas sadeg.</VERS>
      <VERS vnumber="7">Ja jūs paliksiet manī, un mani vārdi paliks jūsos, tad, ko vien jūs vēlēsieties un lūgsiet, tas jums notiks.</VERS>
      <VERS vnumber="8">Ar to mans Tēvs tiek pagodināts, ja jūs nesat daudz augļu un kļūstat mani mācekļi.</VERS>
      <VERS vnumber="9">Kā Tēvs mani mīlējis, tā es jūs mīlu. Palieciet manā mīlestībā!</VERS>
      <VERS vnumber="10">Ja jūs manus baušļus pildīsiet, jūs paliksiet manā mīlestibā, tāpat kā es sava Tēva baušļus pildīju un palieku Viņa mīlestībā.</VERS>
      <VERS vnumber="11">To es jums sacīju, lai mans prieks paliktu jūsos un jūsu prieks būtu pilnīgs.</VERS>
      <VERS vnumber="12">Tas ir mans bauslis, lai jūs viens otru mīlētu, kā es jūs mīlēju.</VERS>
      <VERS vnumber="13">Nav nevienam lielākas mīlestības par to, ja kāds atdod savu dzīvību par saviem draugiem. </VERS>
      <VERS vnumber="14">Jūs esat mani draugi, ja jūs darīsiet to, ko es jums pavēlu.</VERS>
      <VERS vnumber="15">Es jūs vairs nesaucu par kalpiem, jo kalps nezina, ko viņa kungs dara; bet es jūs saucu par draugiem, jo visu, ko dzirdēju no sava Tēva, es jums pasludināju.</VERS>
      <VERS vnumber="16">Ne jūs mani izredzējāt, bet es jūs izredzēju un liku, lai jūs ietu un nestu augļus un lai jūsu augļi paliktu, jo visu, ko jūs no Tēva lūgsiet manā vārdā, to Viņš jums dos.</VERS>
      <VERS vnumber="17">Šo es jums pavēlu, lai jūs cits citu mīlētu.</VERS>
      <VERS vnumber="18">Ja pasaule jūs ienīst, ziniet, ka tā pirms jums mani ienīda.</VERS>
      <VERS vnumber="19">Ja jūs būtu no pasaules, pasaule savējos mīlētu. Bet tā kā jūs neesat no pasaules, bet es jūs no pasaules izredzēju, tad pasaule jūs ienīst.</VERS>
      <VERS vnumber="20">Atcerieties manus vārdus, ko es jums teicu: kalps nav lielāks par savu kungu. Ja viņi mani vajāja, tie vajās arī jūs. Ja viņi manus vārdus ievērojuši, tie pildīs arī jūsējos.</VERS>
      <VERS vnumber="21">Bet to visu viņi jums darīs mana vārda dēļ, tāpēc ka tie nepazīst to, kas mani sūtījis.</VERS>
      <VERS vnumber="22">Ja es nebūtu atnācis un viņiem to sacījis, tiem nebūtu grēka; bet tagad viņiem nav sava grēka attaisnojuma.</VERS>
      <VERS vnumber="23">Kas mani ienīst, ienīst arī manu Tēvu.</VERS>
      <VERS vnumber="24">Ja es viņiem nebūtu darījis darbus, kādus neviens cits nav darījis, tiem nebūtu grēka; bet tagad viņi tos redzēja un ienīda mani un manu Tēvu.</VERS>
      <VERS vnumber="25">Bet vārdiem jāizpildās, kas rakstīti viņu bauslībā: Viņi mani veltīgi ienīda.</VERS>
      <VERS vnumber="26">Bet kad atnāks Iepriecinātājs, ko es sūtīšu no Tēva, patiesības Gars, kas no Tēva iziet, Viņš dos jums liecību par mani.</VERS>
      <VERS vnumber="27">Un jūs dosiet liecību, tāpēc ka no sākuma esat pie manis.</VERS>
    </CHAPTER>
    <CHAPTER cnumber="16">
      <VERS vnumber="1">To es jums sacīju, lai jūs nekristu apgrēcībā.</VERS>
      <VERS vnumber="2">Viņi jūs izslēgs no sinagogām, bet nāks stunda, kad ikviens, kas jūs nonāvēs, domās, ka ar to kalpo Dievam.</VERS>
      <VERS vnumber="3">Bet viņi jums to darīs tāpēc, ka nav atzinuši ne Tēvu, ne mani.</VERS>
      <VERS vnumber="4">Bet to es jums sacīju, lai jūs, kad pienāks viņu stunda, atcerētos, ka es jums to teicu.</VERS>
      <VERS vnumber="5">No sākuma es jums to neteicu, tāpēc ka biju pie jums. Bet tagad es eju pie tā, kas mani sūtījis; un neviens no jums nejautā man: kur tu ej?</VERS>
      <VERS vnumber="6">Bet tāpēc, ka es jums to pateicu, skumjas piepildīja jūsu sirdis.</VERS>
      <VERS vnumber="7">Bet es jums saku patiesību: tas jums par labu, ka es aizeju, jo, ja es neaizietu, Iepriecinātājs nenāktu pie jums; bet ja aiziešu, es sūtīšu Viņu pie jums.</VERS>
      <VERS vnumber="8">Un Viņš atnācis pārliecinās pasauli par grēku, taisnību un sodu.</VERS>
      <VERS vnumber="9">Par grēku, jo tie neticēja man.</VERS>
      <VERS vnumber="10">Par taisnību, jo es eju pie Tēva, un jūs mani vairs neredzēsiet.</VERS>
      <VERS vnumber="11">Bet par tiesu, jo šīs pasaules valdnieks jau notiesāts.</VERS>
      <VERS vnumber="12">Man vēl daudz kas jums sakāms, bet to jūs tagad nespējat aptvert.</VERS>
      <VERS vnumber="13">Bet kad atnāks Viņš, Patiesības Gars, tad jums mācīs visu patiesību, jo Viņš nerunās no sevis, bet runās to, ko dzirdēs, vēstījot jums nākotni.</VERS>
      <VERS vnumber="14">Viņš mani pagodinās, jo no manis ņems un jums pasludinās.</VERS>
      <VERS vnumber="15">Viss, kas Tēvam pieder, ir mans. Tāpēc es sacīju, ka no manis ņems un jums pasludinās.</VERS>
      <VERS vnumber="16">Vēl neilgi, un jūs mani vairs neredzēsiet; un atkal neilgu brīdi, un jūs mani redzēsiet, jo es eju pie Tēva.</VERS>
      <VERS vnumber="17">Tad daži Viņa mācekļi sacīja viens otram: Kas tas ir, ko Viņš mums saka: vēl neilgi, un jūs mani vairs neredzēsiet; un atkal - neilgu brīdi, un jūs mani redzēsiet, jo es eju pie Tēva?</VERS>
      <VERS vnumber="18">Tad viņi sacīja: Kas tas ir, ko Viņš saka: vēl neilgu brīdi? Mēs nezinām, ko Viņš runā.</VERS>
      <VERS vnumber="19">Tad Jēzus saprata, ka tie vēlējās Viņam jautāt, un sacīja tiem: Vai jūs par to jautājat viens otram, ka es jums sacīju: vēl neilgi, un jūs mani vairs neredzēsiet; un atkal - neilgu brīdi, un jūs mani redzēsiet?</VERS>
      <VERS vnumber="20">Patiesi, patiesi es jums saku: jūs raudāsiet un vaimanāsiet, bet pasaule priecāsies; jūs skumsiet, bet jūsu skumjas pārvērtīsies priekā.</VERS>
      <VERS vnumber="21">Kad sieviete dzemdē, tā skumst, ka viņas stunda pienākusi, bet, kad tā dzemdējusi bērnu, tad vairs neatceras bēdas prieka dēļ, jo cilvēks dzimis pasaulē.</VERS>
      <VERS vnumber="22">Arī jums tagad ir skumjas. Bet es jūs atkal redzēšu, un jūsu sirds priecāsies, un jūsu prieku neviens jums neatņems.</VERS>
      <VERS vnumber="23">Un tanī dienā jūs man vairs neko nejautāsiet. Patiesi, patiesi es jums saku: ja jūs ko lūgsiet no Tēva manā vārdā, to Viņš jums dos.</VERS>
      <VERS vnumber="24">Līdz šim jūs neko neesat lūguši manā vārdā; lūdziet un jūs saņemsiet, lai jūsu prieks būtu pilnīgs.</VERS>
      <VERS vnumber="25">To es jums runāju līdzībās. Nāk stunda, kad es vairs līdzībās jums nerunāšu, bet atklāti pasludināšu jums par Tēvu.</VERS>
      <VERS vnumber="26">Tanī dienā jūs lūgsiet manā vārdā, un es nesaku jums, ka es lūgšu Tēvu par jums,</VERS>
      <VERS vnumber="27">Jo Tēvs pats jūs mīl, tāpēc ka jūs mani esat mīlējuši un ticējuši, ka es esmu no Tēva nācis.</VERS>
      <VERS vnumber="28">Es izgāju no Tēva un atnācu pasaulē; es atkal atstāju pasauli un eju pie Tēva.</VERS>
      <VERS vnumber="29">Viņa mācekļi sacīja Viņam: Lūk, tagad Tu atklāti runā un nesaki nekādas līdzības.</VERS>
      <VERS vnumber="30">Tagad mēs zinām, ka Tu visu zini, un Tev nav vajadzīgs, lai Tev kāds jautātu. Tāpēc mēs ticam, ka Tu esi no Dieva izgājis.</VERS>
      <VERS vnumber="31">Jēzus atbildēja viņiem: Tagad jūs ticat?</VERS>
      <VERS vnumber="32">Lūk, nāk stunda un jau atnākusi, kad jūs izklīdīsiet katrs uz savu pusi un atstāsiet mani vienu. Bet es neesmu viens, Tēvs ir ar mani.</VERS>
      <VERS vnumber="33">To es jums sacīju, lai jums būtu miers manī. Pasaulē jums būs apspiešana, bet stiprinieties: es uzvarēju pasauli.</VERS>
    </CHAPTER>
    <CHAPTER cnumber="17">
      <VERS vnumber="1">Tā runāja Jēzus un, acis pret debesīm pacēlis, sacīja: Tēvs, stunda ir pienākusi, pagodini savu Dēlu, lai Dēls pagodina Tevi!</VERS>
      <VERS vnumber="2">Tā kā Tu esi devis Viņam varu pār ikkatru miesu, lai visiem, ko Tu Viņam esi devis, dotu mūžīgo dzīvību.</VERS>
      <VERS vnumber="3">Bet šī ir mūžīgā dzīvība, lai viņi atzīst Tevi, vienīgo un patieso Dievu un Jēzu Kristu, ko Tu esi sūtījis.</VERS>
      <VERS vnumber="4">Es Tevi pagodināju virs zemes, pabeidzu darbu, ko Tu man uzdevi darīt.</VERS>
      <VERS vnumber="5">Bet tagad Tu, Tēvs, pagodini mani pie sevis paša ar to godu, kāds man bija pie Tevis, pirms pasaule kļuva.</VERS>
      <VERS vnumber="6">Es Tavu vārdu atklāju cilvēkiem, ko Tu man no pasaules devi. Viņi bija Tavi, un Tu devi tos man, un viņi turēja Tavus vārdus.</VERS>
      <VERS vnumber="7">Tagad viņi atzina, ka viss, ko Tu man devi, no Tevis ir,</VERS>
      <VERS vnumber="8">Jo vārdus, ko Tu man devi, es devu viņiem; un viņi tos pieņēma un patiesi atzina, ka es esmu izgājis no Tevis, un ticēja, ka Tu mani esi sūtījis.</VERS>
      <VERS vnumber="9">Es lūdzu par viņiem. Es nelūdzu par pasauli, bet par tiem, ko Tu man devi, jo viņi ir Tavi.</VERS>
      <VERS vnumber="10">Un viss mans ir Tavs, un Tavs ir mans, un es pagodinājos viņos.</VERS>
      <VERS vnumber="11">Es vairs neesmu pasaulē, bet viņi ir pasaulē, un es eju pie Tevis. Svētais Tēvs, pasargi savā vārdā viņus, kurus Tu man devi, lai viņi būtu vienoti kā mēs!</VERS>
      <VERS vnumber="12">Kad es biju ar viņiem, es tos sargāju tavā vārdā. Es sargāju tos, ko Tu man devi; un neviens no viņiem nepazuda, kā vien pazušanas dēls, lai Raksti piepildītos. (Ps.108)</VERS>
      <VERS vnumber="13">Bet tagad es eju pie Tevis un šo runāju pasaulē, lai viņos mans prieks būtu pilnīgs.</VERS>
      <VERS vnumber="14">Es viņiem devu Tavus vārdus; un pasaule tos ienīda, jo tie nav no pasaules, tāpat kā arī es neesmu no pasaules.</VERS>
      <VERS vnumber="15">Es nelūdzu, lai Tu viņus paņemtu no pasaules, bet lai Tu tos pasargātu no ļauna.</VERS>
      <VERS vnumber="16">Viņi nav no pasaules, tāpat kā es neesmu no pasaules.</VERS>
      <VERS vnumber="17">Svētī viņus patiesībā! Tavi vārdi ir patiesība.</VERS>
      <VERS vnumber="18">Kā Tu mani sūtīji pasaulē, tā arī es viņus sūtīju pasaulē.</VERS>
      <VERS vnumber="19">Viņu dēļ es uzupurēju sevi, lai arī viņi patiesībā būtu svētīti.</VERS>
      <VERS vnumber="20">Bet ne tikai par viņiem vien es lūdzu, bet arī par tiem, kas caur viņu vārdiem ticēs man.</VERS>
      <VERS vnumber="21">Lai visi būtu vienoti, kā Tu, Tēvs, manī un es Tevī; un lai viņi būtu mūsos vienoti; lai pasaule ticētu, ka Tu mani esi sūtījis.</VERS>
      <VERS vnumber="22">Un godību, ko Tu man devi, es devu viņiem, lai viņi būtu vienoti, kā arī mēs esam viens.</VERS>
      <VERS vnumber="23">Es viņos, un Tu manī; lai viņi būtu pilnīgi vienībā; un lai pasaule atzīst, ka Tu esi mani sūtījis un mīlējis tos, tāpat kā Tu mani esi mīlējis.</VERS>
      <VERS vnumber="24">Tēvs, es vēlos, lai arī tie, kurus Tu man devi, būtu ar mani tur, kur es, lai viņi redzētu manu godību, kādu Tu man devi, tāpēc ka mani mīlēji pirms pasaules radīšanas.</VERS>
      <VERS vnumber="25">Taisnīgais Tēvs, pasaule Tevi neatzina, bet es Tevi atzinu, un šie atzina, ka Tu mani esi sūtījis.</VERS>
      <VERS vnumber="26">Un es viņiem atklāju Tavu vārdu un atklāšu, lai mīlestība, ar kādu Tu mani mīlēji, būtu viņos, un es viņos.</VERS>
    </CHAPTER>
    <CHAPTER cnumber="18">
      <VERS vnumber="1">To teicis, Jēzus ar saviem mācekļiem gāja pāri Kedronas strautam, kur bija dārzs. Tanī iegāja Viņš un Viņa mācekļi.</VERS>
      <VERS vnumber="2">Bet arī Jūdass, nodevējs, zināja šo vietu, jo Jēzus ar saviem mācekļiem bieži tur sapulcējās.</VERS>
      <VERS vnumber="3">Tad Jūdass, paņēmis kareivju nodaļu un augsto priesteru un farizeju kalpus, atnāca tur ar laternām, lāpām un ieročiem.</VERS>
      <VERS vnumber="4">Tad Jēzus, zinādams visu, kas nāks pār Viņu, izgāja tiem pretī un sacīja viņiem: Ko jūs meklējat?</VERS>
      <VERS vnumber="5">Tie atbildēja Viņam: Jēzu Nācarieti. Jēzus sacīja tiem: Es esmu tas. Bet arī Jūdass, nodevējs, stāvēja ar viņiem.</VERS>
      <VERS vnumber="6">Kad nu Viņš teica tiem: Es esmu tas, tie atkāpās atpakaļ un nokrita zemē.</VERS>
      <VERS vnumber="7">Tad atkal Viņš tiem jautāja: Ko jūs meklējat? Un tie sacīja: Jēzu Nācarieti.</VERS>
      <VERS vnumber="8">Jēzus atbildēja: Es jums teicu, ka es esmu tas. Ja jūs mani meklējat, atstājiet tos, lai tie iet.</VERS>
      <VERS vnumber="9">Lai piepildītos vārdi, ko Viņš bija teicis: Nevienu no tiem, ko Tu man devi, es nepazudināju.</VERS>
      <VERS vnumber="10">Tad Sīmanis Pēteris, kam bija zobens, izvilka to un cirta augstā priestera kalpam, un nocirta viņam labo ausi. Bet kalpa vārds bija Malhuss.</VERS>
      <VERS vnumber="11">Tad Jēzus sacīja Pēterim: Bāz savu zobenu makstī! Vai man neizdzert to biķeri, ko devis man Tēvs?</VERS>
      <VERS vnumber="12">Tad kareivji un virsnieks, un jūdu kalpi apcietināja Jēzu un sasēja Viņu.</VERS>
      <VERS vnumber="13">Un tie aizveda Viņu vispirms pie Annas, jo tas bija tā gada augstā priestera Kaifas sievastēvs.</VERS>
      <VERS vnumber="14">Bet Kaifa bija tas, kas jūdiem deva padomu, ka labāk vienam cilvēkam mirt tautas dēļ.</VERS>
      <VERS vnumber="15">Bet Jēzum sekoja Sīmanis Pēteris un otrs māceklis. Bet šis māceklis bija pazīstams augstajam priesterim, un viņš līdz ar Jēzu iegāja augstā priestera priekštelpā.</VERS>
      <VERS vnumber="16">Bet Pēteris stāvēja ārā pie durvīm. Tad otrs māceklis, kas bija pazīstams augstajam priesterim, iznāca, pateica durvju sargātājai un ieveda Pēteri iekšā.</VERS>
      <VERS vnumber="17">Tad kalpone, durvju sargātāja, sacīja Pēterim: Vai tu arī neesi viens no šī Cilvēka mācekļiem? Viņš sacīja: Neesmu.</VERS>
      <VERS vnumber="18">Bet kalpi un sulaiņi stāvēja ap oglēm un sildījās, jo bija auksts. Bet arī Pēteris stāvēja pie viņiem un sildījās.</VERS>
      <VERS vnumber="19">Tad augstais priesteris jautāja Jēzum par Viņa mācekļiem un Viņa mācību.</VERS>
      <VERS vnumber="20">Jēzus atbildēja viņam: Es atklāti runāju pasaulei; es vienmēr mācīju sinagogā un templī, kur sanāk visi jūdi, un neko es nerunāju slepeni.</VERS>
      <VERS vnumber="21">Ko tu man jautā? Jautā tiem, kas dzirdēja, ko es tiem sacīju! Lūk, tie zina, ko es teicu.</VERS>
      <VERS vnumber="22">Bet kad Viņš to teica, viens no klātesošajiem kalpiem sita Jēzum vaigā, sacīdams: Vai tā Tu atbildi augstajam priesterim?</VERS>
      <VERS vnumber="23">Jēzus atbildēja viņam: Ja es ļaunu runāju, pierādi ļaunumu, bet ja labi, kāpēc tu mani sit?</VERS>
      <VERS vnumber="24">Tad Anna aizsūtīja Viņu sasietu pie augstā priestera Kaifas.</VERS>
      <VERS vnumber="25">Bet Sīmanis Pēteris stāvēja un sildījās. Tad viņam sacija: Vai arī tu neesi viens no Viņa mācekļiem? Viņš noliedza un sacīja: Neesmu.</VERS>
      <VERS vnumber="26">Viens no augstā priestera kalpiem, radinieks tam, kam Pēteris nocirta ausi, sacīja: Vai es tevi neredzēju pie Viņa dārzā?</VERS>
      <VERS vnumber="27">Tad Pēteris atkal noliedza; un tūdaļ gailis iedziedājās.</VERS>
      <VERS vnumber="28">Tad viņi veda Jēzu no Kaifas uz pārvaldnieka pili. Bija agrs rīts. Paši tie neiegāja pilī, lai neapgānītos, bet lai ēstu Lieldienas jēru.</VERS>
      <VERS vnumber="29">Tad Pilāts izgāja ārā pie viņiem un sacīja: Kādu apsūdzību jūs ceļat pret šo cilvēku?</VERS>
      <VERS vnumber="30">Tie atbildēja viņam, sacīdami: Ja Viņš nebūtu ļaundaris, mēs Viņu tev nenodotu.</VERS>
      <VERS vnumber="31">Tad Pilāts sacīja viņiem: Ņemiet jūs Viņu un tiesājiet Viņu pēc sava likuma! Bet jūdi sacīja viņam: Mums nav brīv nevienu nonāvēt.</VERS>
      <VERS vnumber="32">Tā piepildījās Jēzus vārdi, kādus Viņš teica, norādīdams to, kādā nāvē Viņš.mirs.</VERS>
      <VERS vnumber="33">Tad Pilāts atkal iegāja pilī un iesauca Jēzu, un sacīja Viņam: Vai Tu esi jūdu Ķēniņš?</VERS>
      <VERS vnumber="34">Jēzus atbildēja: Vai tu pats no sevis to saki, vai citi tev par mani stāstījuši?</VERS>
      <VERS vnumber="35">Pilāts atbildēja: Vai tad es esmu jūds? Tava tauta un augstie priesteri nodeva Tevi man. Ko Tu esi darījis?</VERS>
      <VERS vnumber="36">Jēzus atbildēja: Mana valstība nav no šīs pasaules. Ja mana valstība būtu no šīs pasaules, tad mani kalpi cīnītos par to, lai es netiktu nodots jūdiem. Bet tagad mana valstība nav no šejienes.</VERS>
      <VERS vnumber="37">Tad Pilāts sacīja Viņam: Tātad Tu esi Ķēniņš? Jēzus atbildēja: Tu saki, ka esmu Ķēniņš. Tāpēc es esmu dzimis un tāpēc pasaulē nācis, lai apliecinātu patiesību. Ikviens, kas no patiesības ir, klausa manu balsi.</VERS>
      <VERS vnumber="38">Pilāts Viņam sacīja: Kas ir patiesība? Un viņš, to pateicis, atkal izgāja pie jūdiem un sacīja tiem: Es neatrodu pie Viņa nekādas vainas.</VERS>
      <VERS vnumber="39">Bet jums ir ieradums, ka es jums Lieldienās vienu atbrīvoju. Ja vēlaties, es atlaidīšu jums jūdu Ķēniņu?</VERS>
      <VERS vnumber="40">Tad visi atkal kliedza, sacīdami: Viņu ne, bet Barabu! Bet Baraba bija laupītājs.</VERS>
    </CHAPTER>
    <CHAPTER cnumber="19">
      <VERS vnumber="1">Tad Pilāts ņēma un šaustīja Jēzu.</VERS>
      <VERS vnumber="2">Un kareivji, nopinuši ērkšķu kroni, uzlika to Viņam galvā un aplika Viņam purpura virsdrēbes.</VERS>
      <VERS vnumber="3">Un tie nāca pie Viņa un sacīja: Esi sveicināts, jūdu Ķēniņ, un sita Viņam vaigā.</VERS>
      <VERS vnumber="4">Tad Pilāts atkal izgāja ārā un sacīja viņiem: Lūk, es Viņu izvedu pie jums ārā, lai jūs atzītu, ka es pie Viņa nekādas vainas neatrodu.</VERS>
      <VERS vnumber="5">Tad Jēzus iznāca ērkšķu kronī un purpura virsdrēbēs. Un viņš tiem sacīja: Lūk, kāds Cilvēks!</VERS>
      <VERS vnumber="6">Kad augstie priesteri un kalpi ieraudzīja Viņu, tie kliedza, sacīdami: Sit Viņu krustā, sit Viņu krustā! Pilāts viņiem sacīja: Ņemiet jūs Viņu un sitiet krustā, jo es pie Viņa vainas neatrodu!</VERS>
      <VERS vnumber="7">Jūdi viņam atbildēja: Mums ir likums un pēc likuma Viņam jāmirst, jo Viņš sevi darījis par Dieva Dēlu.</VERS>
      <VERS vnumber="8">Pilāts, dzirdēdams šos vārdus, vēl vairāk nobijās.</VERS>
      <VERS vnumber="9">Un viņš, atkal iegājis tiesas namā, sacīja Jēzum: No kurienes Tu esi? Bet Jēzus nedeva vīņam atbildi.</VERS>
      <VERS vnumber="10">Tad Pilāts sacīja Viņam: Tu man neatbildi? Vai Tu nezini, ka man vara Tevi krustā sist un vara Tevi atlaist?</VERS>
      <VERS vnumber="11">Jēzus atbildēja: Tev nebūtu nekādas varas pār mani, ja tā nebūtu tev dota no augšienes. Tāpēc tam, kas mani tev nodeva, lielāks grēks.</VERS>
      <VERS vnumber="12">Un no šī laika Pilāts meklēja Viņu atlaist. Bet jūdi kliedza, sacīdami: Ja tu Viņu atlaid, tu neesi ķeizara draugs, jo ikviens, kas sevi ceļ par ķēniņu, pretojas ķeizaram.</VERS>
      <VERS vnumber="13">Bet Pilāts, dzirdēdams šos vārdus, izveda Jēzu ārā un sēdās soģa krēslā tanī vietā, kas saucās Litostrotos, ebrejiski Gabata.</VERS>
      <VERS vnumber="14">Bija sagatavošanās diena pirms Lieldienām ap sesto stundu. Un viņš sacīja jūdiem: Lūk, jūsu ķēniņš!</VERS>
      <VERS vnumber="15">Bet tie kliedza: Nost, nost! Sit Viņu krustā! Pilāts sacīja viņiem: Jūsu ķēniņu lai situ krustā? Augstie priesteri atbildēja: Mums nav ķēniņa, tik vienīgi ķeizars!</VERS>
      <VERS vnumber="16">Tad viņš atdeva tiem Viņu krustā sišanai. Bet tie paņēma Jēzu un aizveda.</VERS>
      <VERS vnumber="17">Un Viņš, nesdams savu krustu, gāja uz to vietu, kas saucās Kalvārija, bet ebrejiski Golgota.</VERS>
      <VERS vnumber="18">Tur tie piesita Viņu krustā un līdz ar Viņu abās pusēs citus divus, bet Jēzu vidū.</VERS>
      <VERS vnumber="19">Bet Pilāts uzrakstīja arī uzrakstu un uzlika krustā. Un uzrakstīts bija: Jēzus Nācarietis, jūdu Ķēniņš.</VERS>
      <VERS vnumber="20">Šo uzrakstu lasīja daudzi jūdi, jo vieta, kur Jēzus bija krustā piesists, bija tuvu pilsētai; un rakstīts bija ebrejiski, grieķiski un latīniski.</VERS>
      <VERS vnumber="21">Tad jūdu augstie priesteri sacīja Pilātam: Neraksti: jūdu Ķēniņš, bet ka Viņš pats sacīja: Es esmu jūdu Ķēniņš.</VERS>
      <VERS vnumber="22">Pilāts atbildēja: Ko uzrakstīju, to uzrakstīju.</VERS>
      <VERS vnumber="23">Tad kareivji, piesituši Viņu krustā, paņēma Viņa drēbes (un sadalīja četrās daļās, katram kareivim pa daļai) un svārkus. Bet svārki nebija šūti: tie bija viscaur austi.</VERS>
      <VERS vnumber="24">Tad tie viens otram sacīja: Nedalīsim tos, bet metīsim kauliņus, kam tie būs. Tā piepildījās, kas teikts Rakstos: viņi sadalīja savā starpā manas drēbes, bet par maniem svārkiem meta kauliņus. Tā kareivji to padarīja. (Ps.21,19)</VERS>
      <VERS vnumber="25">Bet pie Jēzus krusta stāvēja Viņa māte un Viņa mātes māsa Marija, Kleofasa sieva, un Marija Magdalēna.</VERS>
      <VERS vnumber="26">Tad Jēzus, redzēdams māti un mācekli, ko Viņš mīlēja, stāvam, sacīja savai mātei: Sieviet, lūk, tavs dēls!</VERS>
      <VERS vnumber="27">Pēc tam Viņš sacīja māceklim: Lūk, tava māte! Un no tās stundas māceklis ņēma viņu pie sevis.</VERS>
      <VERS vnumber="28">Pēc tam Jēzus, zinādams, ka viss padarīts, lai piepildītos Raksti, sacīja: Slāpstu!</VERS>
      <VERS vnumber="29">Tur bija nolikts trauks, pilns etiķa. Tad kareivji etiķī piesūcināja sūkli, uzsprauda izapa stiebrā un pacēla pie Viņa mutes.</VERS>
      <VERS vnumber="30">Kad Jēzus etiķi bija baudījs, Viņš sacīja: Ir izpildīts! Un Viņš, galvu noliecis, atdeva garu.</VERS>
      <VERS vnumber="31">Bet tā kā bija sagatavošanās diena, tad jūdi, lai miesas sabatā nepaliktu krustā, jo tā bija lielā sabata diena, lūdza Pilātu, lai viņu stilbkauli tiktu salauzti un tos noņemtu.</VERS>
      <VERS vnumber="32">Tad atnāca kareivji un pirmajam un otrajam, kas kopā ar Viņu bija piesisti krustā, salauza stilbkaulus.</VERS>
      <VERS vnumber="33">Bet kad viņi nogāja pie Jēzus un redzēja, ka Viņš jau miris, tie nelauza Viņa stilbkaulus,</VERS>
      <VERS vnumber="34">Bet viens no kareivjiem ar šķēpu atvēra Viņa sānus, un tūdaļ iztecēja asinis un ūdens.</VERS>
      <VERS vnumber="35">Un tas, kas to redzēja, deva liecību, un viņa liecība patiesa. Un viņš zina, ka runā patiesību, lai arī jūs ticētu.</VERS>
      <VERS vnumber="36">Jo tas notika, lai izpildītos Raksti: nevienu kaulu Viņam nebūs salauzt. (2.Moz.12,46)</VERS>
      <VERS vnumber="37">Un arī citi Raksti saka: Tie skatīs Viņu, ko tie pārdūruši. (Zah.12,10)</VERS>
      <VERS vnumber="38">Bet pēc tam Jāzeps no Arimatejas (tāpēc ka viņš bija Jēzus māceklis, bet slepenībā aiz bailēm no jūdiem) lūdza Pilātu, lai atļauj noņemt Jēzus miesas un Pilāts atļāva. Tad viņš nāca un noņēma Jēzus miesas.</VERS>
      <VERS vnumber="39">Bet arī Nikodēms atnāca, kas agrāk bija nācis pie Jēzus naktī, un atnesa kādas simts mārciņas mirru un aloes maisījumu.</VERS>
      <VERS vnumber="40">Tad viņi paņēma Jēzus miesas un satina tās audeklā kopā ar smaržām, kā tas bija parasts, jūdus apbedījot.</VERS>
      <VERS vnumber="41">Bet tanī vietā, kur Viņš tika krustā piesists, bija dārzs un dārzā jauns kaps, kurā vēl neviens nebija guldīts.</VERS>
      <VERS vnumber="42">Jūdu sagatavošanās dienas dēļ tur viņi guldīja Jēzu, jo kaps bija tuvu.</VERS>
    </CHAPTER>
    <CHAPTER cnumber="20">
      <VERS vnumber="1">Pirmajā nedēļas dienā, rīta agrumā, kad vēl bija tumsa, Marija Magdalēna atnāca pie kapa un redzēja akmeni noveltu no kapa.</VERS>
      <VERS vnumber="2">Tad viņa skriešus devās pie Sīmaņa Pētera un pie otra mācekļa, ko Jēzus mīlēja, un sacīja viņiem: Viņi Kungu no kapa paņēmuši, un mēs nezinām, kur tie Viņu nolikuši.</VERS>
      <VERS vnumber="3">Tad Pēteris un otrs māceklis izgāja un atnāca pie kapa.</VERS>
      <VERS vnumber="4">Abi viņi skrēja reizē; bet otrs māceklis skrēja ātrāk nekā Pēteris un nonāca pie kapa pirmais.</VERS>
      <VERS vnumber="5">Un viņš noliecās un redzēja noliktu audeklu, tomēr iekšā negāja.</VERS>
      <VERS vnumber="6">Tad, viņam sekodams, atnāca Sīmanis Pēteris, iegāja kapā un redzēja noliktu audeklu.</VERS>
      <VERS vnumber="7">Un sviedrauts, kas bijis uz Viņa galvas, nebija nolikts pie audekla, bet atsevišķi satīts savā vietā.</VERS>
      <VERS vnumber="8">Tad iegāja arī tas māceklis, kas pirmais atnāca pie kapa un redzēja un ticēja.</VERS>
      <VERS vnumber="9">Jo viņi vēl neizprata Rakstus, ka Viņam vajadzēja no miroņiem augšāmcelties.</VERS>
      <VERS vnumber="10">Tad mācekļi atkal atgriezās savā mītnē.</VERS>
      <VERS vnumber="11">Bet Marija stāvēja ārā pie kapa un raudāja. Un, vēl raudādama, viņa noliecās un paskatījās kapā.</VERS>
      <VERS vnumber="12">Un viņa redzēja divus eņģeļus baltās drānās sēžam: vienu galvgalī un otru kājgalī, kur bija novietotas Jēzus miesas.</VERS>
      <VERS vnumber="13">Viņi tai sacīja: Sieviet, ko tu raudi? Viņa tiem sacīja: Tāpēc, ka tie manu Kungu aiznesuši, un es nezinu, kur tie Viņu likuši.</VERS>
      <VERS vnumber="14">To sacījusi, viņa pagriezās atpakaļ un redzēja Jēzu stāvam, bet nezināja, ka tas Jēzus.</VERS>
      <VERS vnumber="15">Jēzus sacīja viņai: Sieviet, ko raudi? Ko tu meklē? Tā, domādama, ka tas dārznieks, sacīja Viņam: Kungs, ja tu Viņu aiznesi, tad saki man, kur tu Viņu liki, un es Viņu paņemšu.</VERS>
      <VERS vnumber="16">Jēzus sacīja viņai: Marija! Tā apgriezās un sacīja Viņam: Rabboni! kas nozīmē: Mācītāj!</VERS>
      <VERS vnumber="17">Jēzus sacīja viņai: Nepieskaries man, jo es vēl neesmu aizgājis pie sava Tēva, bet ej pie maniem brāļiem un saki viņiem: es aizeju pie sava Tēva un jūsu Tēva, pie sava Dieva un jūsu Dieva.</VERS>
      <VERS vnumber="18">Tad Marija Magdalēna aizgāja un paziņoja mācekļiem: Es redzēju Kungu, un to Viņš man pateica.</VERS>
      <VERS vnumber="19">Kad tanī pat pirmajā nedēļas dienā, vakaram iestājoties, aiz bailēm no jūdiem durvis, kur mācekļi bija sapulcējušies, bija aizslēgtas, Jēzus atnāca un nostājās viņu vidū, un sacīja tiem: Miers jums!</VERS>
      <VERS vnumber="20">Un Viņš, to pateicis, tiem rādīja rokas un sānus. Tad mācekļi, redzēdami Kungu, kļuva līksmi.</VERS>
      <VERS vnumber="21">Tad Viņš atkal tiem sacīja: Miers jums! Kā mans Tēvs sūtījis mani, tā es jūs sūtu.</VERS>
      <VERS vnumber="22">To pateicis, Viņš dvesa un sacīja tiem: Saņemiet Svēto Garu!</VERS>
      <VERS vnumber="23">Kam jūs grēkus piedosiet, tiem tie būs piedoti, kam tos aizturēsiet, tiem tie būs aizturēti.</VERS>
      <VERS vnumber="24">Bet Toms, viens no tiem divpadsmit, saukts Dvīnis, nebija pie viņiem, kad atnāca Jēzus.</VERS>
      <VERS vnumber="25">Tad pārējie mācekļi sacīja viņam: Mēs redzējām Kungu. Bet viņš sacīja tiem: Ja es neredzēšu naglu rētas Viņa rokās un savu pirkstu neielikšu naglu rētās, un savu roku neielikšu Viņa sānos, es neticēšu.</VERS>
      <VERS vnumber="26">Un pēc astoņām dienām atkal Viņa mācekļi un arī Toms bija iekšā. Un durvis bija aizslēgtas. Jēzus atnāca un nostājās starp viņiem, un sacīja: Miers jums!</VERS>
      <VERS vnumber="27">Pēc tam Viņš sacīja Tomam: Sniedz šurp savu pirkstu un aplūko manas rokas, un sniedz šurp savu roku un liec to manos sānos, un neesi neticīgs, bet ticīgs!</VERS>
      <VERS vnumber="28">Toms atbildēja Viņam, sacīdams: Mans Kungs un mans Dievs!</VERS>
      <VERS vnumber="29">Jēzus sacīja viņam: Tom, tu ticēji tāpēc, ka tu mani redzēji. Svētīgi tie, kas nav redzējuši, bet ir ticējuši.</VERS>
      <VERS vnumber="30">Vēl daudz citus brīnumus Jēzus darīja savu mācekļu priekšā, kas nav rakstīti šinī grāmatā.</VERS>
      <VERS vnumber="31">Bet šis ir rakstīts, lai jūs ticētu, ka Jēzus ir Kristus, Dieva Dēls, un lai jūs ticēdami iemantotu dzīvību Viņa vārdā.</VERS>
    </CHAPTER>
    <CHAPTER cnumber="21">
      <VERS vnumber="1">Pēc tam Jēzus atkal parādījās mācekļiem pie Tibērijas jūras. Viņš parādījās tā:</VERS>
      <VERS vnumber="2">Tur bija kopā Sīmanis Pēteris un Toms, saukts Dvīnis, un Natanaēls, kas bija no Galilejas Kānas, un Zebedeja dēli, un vēl citi divi no Viņa mācekļiem.</VERS>
      <VERS vnumber="3">Sīmanis Pēteris sacīja viņiem: Es eju zvejot. Tie sacīja viņam: Arī mēs iesim tev līdz. Un viņi izgāja un iekāpa laivā, bet tanī naktī nekā neieguva.</VERS>
      <VERS vnumber="4">Bet rīta ausmā Jēzus stāvēja krastā; tomēr mācekļi nepazina, ka tas ir Jēzus.</VERS>
      <VERS vnumber="5">Tad Jēzus viņiem sacīja: Bērni, vai jums ir kas ēdams? Tie atbildēja Viņam: Nav!</VERS>
      <VERS vnumber="6">Viņš tiem sacīja: Izmetiet tīklu laivas labajā pusē un jūs atradīsiet. Tad viņi izmeta un vairs nespēja to pavilkt zivju daudzuma dēļ.</VERS>
      <VERS vnumber="7">Tad māceklis, ko Jēzus mīlēja, sacīja Pēterim: Tas ir Kungs! Sīmanis Pēteris, dzirdēdams, ka tas ir Kungs, apjoza virsdrēbes (jo bija izģērbies) un metās jūrā.</VERS>
      <VERS vnumber="8">Bet citi mācekļi brauca laivā, vilkdami tīklu ar zivīm (jo tie nebija tālu no krasta, bet tikai apmēram divsimt olekšu).</VERS>
      <VERS vnumber="9">Kad viņi izkāpa malā, tie redzēja saliktas ogles, bet virs tām uzliktu zivi un maizi.</VERS>
      <VERS vnumber="10">Jēzus sacīja viņiem: Atnesiet no tām zivīm, ko jūs tagad ieguvāt! </VERS>
      <VERS vnumber="11">Tad Sīmanis Pēteris, iekāpis laivā, izvilka krastā pilnu tīklu ar simt piecdesmit trim lielām zivīm. Un, lai gan to bija tik daudz, tīkls nesaplīsa.</VERS>
      <VERS vnumber="12">Jēzus sacīja viņiem: Nāciet un ēdiet! Un neviens no klātesošajiem neuzdrošinājās Viņam jautāt: Kas Tu esi? Jo viņi zināja, ka tas ir Kungs.</VERS>
      <VERS vnumber="13">Tad Jēzus nāk, ņem maizi un dod viņiem, un tāpat arī zivi.</VERS>
      <VERS vnumber="14">Šī jau bija trešā reize, kad Jēzus pēc augšāmcelšanās no miroņiem parādījās saviem mācekļiem.</VERS>
      <VERS vnumber="15">Kad nu viņi bija paēduši, Jēzus sacīja Sīmanim Pēterim: Sīmani, Jonas dēls, vai tu mani mīli vairāk nekā viņi? Tas Viņam sacīja: Tiešām, Kungs, Tu zini, ka es Tevi mīlu. Viņš sacīja tam: Gani manus jērus!</VERS>
      <VERS vnumber="16">Tad Viņš atkal sacīja tam: Sīmani, Jonas dēls, vai tu mani mīli? Tas Viņam sacīja: Tiešām, Kungs, Tu zini, ka es Tevi mīlu! Viņš tam sacīja: Gani manus jērus!</VERS>
      <VERS vnumber="17">Un trešo reizi Viņš tam sacīja: Sīmani, Jonas dēls, vai tu mani mīli? Pēteris noskuma, tāpēc ka Viņš trešo reizi tam sacīja: Vai tu mani mīli? Un tas Viņam sacīja: Kungs, Tu visu zini; Tu zini, ka es Tevi mīlu. Viņš tam sacīja: Gani manas avis!</VERS>
      <VERS vnumber="18">Patiesi, patiesi es tev saku: kad tu biji jauns, tad pats apjozies un gāji, kur vēlējies. Bet kad tu paliksi vecs, tu izstiepsi savas rokas, un citi tevi apjozīs un vedīs, kur tu nevēlies.</VERS>
      <VERS vnumber="19">Bet to Viņš sacīja, norādīdams, kādā nāvē tas pagodinās Dievu. Un Viņš, to pateicis, sacīja tam: Seko man!</VERS>
      <VERS vnumber="20">Pēteris, pagriezies atpakaļ, redzēja to mācekli sekojam, ko Jēzus mīlēja, kas Vakariņās piekļāvās Viņa krūtīm un sacīja: Kungs, kurš ir tas, kas Tevi nodos?</VERS>
      <VERS vnumber="21">Pēteris to ieraudzījis sacīja Jēzum: Kungs, kas būs ar šo?</VERS>
      <VERS vnumber="22">Jēzus sacīja viņam: Tā es vēlos, lai viņš paliek, kamēr es atnāku, kas tev daļas? Tu seko man!</VERS>
      <VERS vnumber="23">Tā šī runa izpaudās starp brāļiem, ka šis māceklis nemirs. Bet Jēzus nesacīja viņam, ka tas nemirs, bet: Tā es vēlos, lai viņš paliek, kamēr atnākšu, kas tev daļas?</VERS>
      <VERS vnumber="24">Šis ir tas māceklis, kas par šo liecību dod un uzrakstīja šo; un mēs zinām, ka viņa liecība patiesa.</VERS>
      <VERS vnumber="25">Bet vēl ir daudz citu lietu, ko Jēzus darījis. Ja tās atsevišķi uzrakstītu, man šķiet, visa pasaule nespētu aptvert sarakstītās grāmatas.</VERS>
    </CHAPTER>
  </BIBLEBOOK>
  <BIBLEBOOK bname="Apostelgeschichte" bnumber="44" bsname="Apg">
    <CHAPTER cnumber="1">
      <VERS vnumber="1">Es pirmajos nostāstos, Teofil, runāju par visu, ko Jēzus darīja un mācīja no sākuma</VERS>
      <VERS vnumber="2">Līdz tai dienai, kurā Viņš pacēlās debesīs, pavēlēdams caur Svēto Garu apustuļiem, kurus Viņš izredzēja.</VERS>
      <VERS vnumber="3">Tiem Viņš arī pēc savām ciešanām, daudzos pierādījumos apliecināja, ka Viņš ir dzīvs, un, četrdesmit dienas parādīdamies, runāja par Dieva valstību.</VERS>
      <VERS vnumber="4">Un Viņš ēda kopā ar tiem un pavēlēja viņiem neaiziet no Jeruzalemes, bet gaidīt Tēva apsolījumu, ko jūs (tā Viņš sacīja) no manas mutes dzirdējāt.</VERS>
      <VERS vnumber="5">Jo Jānis gan kristīja ar ūdeni, bet jūs pēc nedaudz dienām tiksiet kristīti Svētajā Garā.</VERS>
      <VERS vnumber="6">Tad tie, kas bija sapulcējušies, jautāja Viņam, sacīdami: Kungs, vai Tu šinī laikā atjaunosi Izraēļa valsti?</VERS>
      <VERS vnumber="7">Bet Viņš tiem sacīja: Nav jūsu daļa zināt laiku vai brīžus, ko Tēvs atstājis savā varā.</VERS>
      <VERS vnumber="8">Bet kad nāks pār jums Svētais Gars, tad jūs saņemsiet Viņa spēku; un jūs būsiet mani liecinieki Jeruzalemē un visā Jūdejā, un Samarijā, un visā zemē.</VERS>
      <VERS vnumber="9">Un to sacījis, tiem redzot, Viņš tika pacelts, un padebess paņēma Viņu no to acīm.</VERS>
      <VERS vnumber="10">Kad tie, Viņam debesīs uzejot, skatījās, lūk, divi vīri baltās drēbēs piestājās tiem</VERS>
      <VERS vnumber="11">Un sacīja: Galilejas vīri, ko jūs stāvat, skatīdamies debesīs? Šis Jēzus, kas no jums tika paņemts debesīs, tāpat atnāks, kā jūs redzējāt Viņu debesīs aizejam.</VERS>
      <VERS vnumber="12">Tad viņi atgriezās atpakaļ Jeruzalemē no kalna, ko sauc par Olīvkalnu, kas ir tuvu Jeruzalemei, sabata gājiena attālumā.</VERS>
      <VERS vnumber="13">Un viņi atnākuši uzgāja Vakariņu telpā, kur uzturējās Pēteris un Jānis, Jēkabs un Andrejs, Fīlips un Toms, Bērtulis un Matejs, Jēkabs, Alfeja dēls, un Sīmanis Centīgais, un Jūda, Jēkaba brālis.</VERS>
      <VERS vnumber="14">Viņi visi vienprātīgi palika lūgšanā kopā ar sievietēm un Mariju, Jēzus Māti, un Viņa brāļiem.</VERS>
      <VERS vnumber="15">Tanīs dienās Pēteris, nostājies brāļu vidū, (bet tie bija kopā ap simts divdesmit cilvēku) sacīja:</VERS>
      <VERS vnumber="16">Brāļi, vajag izpildīt Rakstus, ko Svētais Gars pasludināja ar Dāvida muti par Jūdasu, kas bija vadonis tiem, kas apcietināja Jēzu.</VERS>
      <VERS vnumber="17">Tas bija pieskaitīts mums, un viņš piedalījās šinī kalpošanā.</VERS>
      <VERS vnumber="18">Tas ieguva tīrumu par netaisnības algu un, pakāries, vidū pārsprāga, un visas viņa iekšas izgāzās.</VERS>
      <VERS vnumber="19">Tas kļuva zināms visiem Jeruzalemes iedzīvotājiem, tā ka tas tīrums viņu valodā tika nosaukts Hakeldama, tas ir, asins tīrums.</VERS>
      <VERS vnumber="20">Jo psalmu grāmatā rakstīts: Lai viņu mājvieta paliek tukša un lai neviens tanī nedzīvo; un viņa bīskapa pilnvaras lai saņem cits. (Ps 68; 108)</VERS>
      <VERS vnumber="21">Tāpēc vienam no tiem vīriem, kas ar mums bija vienoti visu laiku, kad Kungs Jēzus pie mums nāca un gāja, </VERS>
      <VERS vnumber="22">Sākot ar Jāņa kristību, līdz tai dienai, kad Viņš no mums tika uzņemts debesīs, jākļūst līdz ar mums par Viņa augšāmcelšanās liecinieku.</VERS>
      <VERS vnumber="23">Un viņi izraudzīja divus: Jāzepu, ko sauca par Barsabu, kas iesaukts Taisnīgais, un Matiju.</VERS>
      <VERS vnumber="24">Un viņi, Dievu pielūgdami, sacīja: Tu, Kungs, pazīsti visu sirdis, parādi, kuru no šiem diviem Tu esi izvēlējies,</VERS>
      <VERS vnumber="25">Lai tas saņemtu kalpošanas un apustuļa pienākumus, ko Jūdass atstāja, lai aizietu savā vietā.</VERS>
      <VERS vnumber="26">Un tie deva viņiem lozes, un loze krita Matijam, un viņš tika pieskaitīts vienpadsmit apustuļiem.</VERS>
    </CHAPTER>
    <CHAPTER cnumber="2">
      <VERS vnumber="1">Kad Vasarsvētku diena bija pienākusi, visi viņi bija kopā tanī pat vietā.</VERS>
      <VERS vnumber="2">Un piepeši no debesīm nāca rūkoņa, it kā stipra vēja pūsma, un piepildīja visu māju, kur tie sēdēja.</VERS>
      <VERS vnumber="3">Un viņiem parādījās mēles it kā no uguns, kas sadalījās un nolaidās uz ikviena no viņiem.</VERS>
      <VERS vnumber="4">Un visi tika Svētā Gara piepildīti un iesāka runāt dažādās valodās, kā Svētais Gars deva viņiem izrunāt.</VERS>
      <VERS vnumber="5">Bet Jeruzalemē dzīvoja jūdi, dievbijīgi vīri no visām tautām zem debess.</VERS>
      <VERS vnumber="6">Kad šī balss atskanēja, daudzi sanāca kopā un apjuka, jo ikviens dzirdēja tos runājam savā valodā.</VERS>
      <VERS vnumber="7">Un visi samulsa un brīnījās, sacīdami: Lūk, vai tie visi, kas runā, nav galilejieši?</VERS>
      <VERS vnumber="8">Un kā mēs ikviens dzirdējām savu valodu, kurā mēs dzimuši?</VERS>
      <VERS vnumber="9">Partieši un mēdieši, un elamitieši, un kas dzīvo Mezopotāmijā, Jūdejā un Kapadokijā, Pontā un Āzijā. </VERS>
      <VERS vnumber="10">Frīģijā un Pamfīlijā, Ēģiptē un Lībijas daļā ap Kirēni un ienācēji no Romas,</VERS>
      <VERS vnumber="11">Tāpat jūdi un prozelīti, krētieši un arābi; mēs dzirdējām viņus mūsu valodās sludinām Dieva lielos darbus.</VERS>
      <VERS vnumber="12">Un visi pārsteigti brīnījās, viens otram sacīdami: Ko tas nozīmē?</VERS>
      <VERS vnumber="13">Bet citi izsmiedami sacīja: Tie ir salda vīna pilni.</VERS>
      <VERS vnumber="14">Bet Pēteris, nostājies ar tiem vienpadsmit, paceltā balsī sacīja viņiem: Jūdejas vīri un visi, kas dzīvojat Jeruzalemē, lai tas jums zināms, un savām ausīm uzmaniet manus vārdus:</VERS>
      <VERS vnumber="15">Viņi nav iereibuši, kā jūs domājat, jo ir tikai dienas trešā stunda;</VERS>
      <VERS vnumber="16">Bet tas ir, ko pravietis Joēls sacīja:</VERS>
      <VERS vnumber="17">Tas būs pēdējās dienās, saka Kungs, es izliešu no sava Gara pār ikvienu miesu, un jūsu dēli un jūsu meitas pravietos, un jūsu jaunieši redzēs parādības, un jūsu sirmgalvji sapņos sapņus.</VERS>
      <VERS vnumber="18">Un arī pār saviem kalpiem un savām kalponēm es tanīs dienās izliešu no sava Gara, un viņi pravietos.</VERS>
      <VERS vnumber="19">Un es došu brīnumzīmes augšā pie debesīm un apakšā virs zemes: asinis un uguni, un dūmu kvēpus;</VERS>
      <VERS vnumber="20">Saule pārvērtīsies tumsā un mēness asinīs, iekams nāks Kunga lielā un redzamā diena.</VERS>
      <VERS vnumber="21">Un notiks, ka ikviens, kas Kunga vārdu piesauks, kļūs pestīts. (Jl.2,28-31)</VERS>
      <VERS vnumber="22">Izraēliešu vīri! Uzklausiet šos vārdus: Jēzu no Nācaretes, šo Vīru, ko Dievs jums apliecinājis spēkā un brīnumos, un zīmēs, ko Dievs caur Viņu darījis jūsu vidū, kā arī jūs to zināt,</VERS>
      <VERS vnumber="23">To jūs pēc Dieva noteiktā lēmuma un paredzes nodevāt un ar noziedznieku rokām piekalāt krustā, un nonāvējāt.</VERS>
      <VERS vnumber="24">Dievs Viņu, atbrīvodams no miroņu valsts ciešanām, uzmodināja, jo tai bija neiespējami Viņu paturēt.</VERS>
      <VERS vnumber="25">Jo Dāvids par Viņu saka: Es vienmēr redzēju Kungu savu acu priekšā, jo Viņš ir man pa labi, lai es nešaubītos.</VERS>
      <VERS vnumber="26">Tāpēc mana sirds priecājās, un mana mēle gavilēja, un arī mana miesa dusēs cerībā.</VERS>
      <VERS vnumber="27">Jo Tu neatstāsi manu dvēseli mirušo valstī, nedz dosi savam Svētajam redzēt satrūdēšanu.</VERS>
      <VERS vnumber="28">Tu man esi zināmus darījis dzīves ceļus, un ar līksmību Tu mani piepildīsi sava vaiga priekšā.</VERS>
      <VERS vnumber="29">Brāļi, es uzdrošinos ar jums vaļsirdīgi runāt par patriarhu Dāvidu, ka viņš ir nomiris un aprakts, un viņa kaps pie mums ir līdz šai dienai.</VERS>
      <VERS vnumber="30">Viņš bija pravietis un zināja, ka Dievs viņam zvērēdams apsolīja sēdināt viņa tronī vienu no tā miesas atvasēm. (Ps.131,11)</VERS>
      <VERS vnumber="31">Viņš, to paredzēdams, sacīja par Kristus augšāmcelšanos, jo Viņš netika atstāts mirušo valstī, nedz Viņa miesa redzēja satrūdēšanu. (Ps.15,10)</VERS>
      <VERS vnumber="32">Šo Jēzu Dievs cēla augšām, tam mēs visi esam liecinieki.</VERS>
      <VERS vnumber="33">Dieva labās rokas paaugstināts un no Tēva saņēmis Svētā Gara apsolījumu, Viņš izlēja to, ko jūs redzat un dzirdat.</VERS>
      <VERS vnumber="34">Jo Dāvids neuzgāja debesīs, bet pats sacīja: Kungs sacīja manam Kungam: sēdies pie manas labās rokas,</VERS>
      <VERS vnumber="35">Iekams es Tavus ienaidniekus lieku par paklāju Tavām kājām. (Ps.109,1)</VERS>
      <VERS vnumber="36">Tāpēc lai viss Izraēļa nams visnoteiktāk zina, ka Dievs padarīja Viņu par Kungu un Kristu, šo Jēzu, ko jūs sitāt krustā.</VERS>
      <VERS vnumber="37">Bet viņi, to dzirdot, satriektu sirdi, sacīja Pēterim un pārējiem apustuļiem: Brāļi, ko mums darīt?</VERS>
      <VERS vnumber="38">Un Pēteris viņiem sacīja: Gandariet par saviem grēkiem, un ikviens no jums lai kristās Jēzus Kristus vārdā jūsu grēku piedošanai, un jūs saņemsiet Svētā Gara dāvanu.</VERS>
      <VERS vnumber="39">Jo solījums pieder jums un jūsu bērniem, un visiem, kas tālu ir, kurus Kungs, mūsu Dievs, vēl aicinās.</VERS>
      <VERS vnumber="40">Vēl daudz citos vārdos viņš apliecināja un mācīja tos, sacīdams: Glābieties no šīs samaitātās cilts!</VERS>
      <VERS vnumber="41">Kas viņa vārdus pieņēma, tie kristījās; un tanī dienā pievienojās ap trīs tūkstoši dvēseļu.</VERS>
      <VERS vnumber="42">Un viņi pastāvēja apustuļu mācībā, maizes laušanas sadraudzībā un lūgšanā.</VERS>
      <VERS vnumber="43">Un ikvienai dvēselei bija bailes, jo apustuļi Jeruzalemē darīja daudzus brīnumus un zīmes, un lielas bailes pārņēma visus.</VERS>
      <VERS vnumber="44">Bet visi, kas ticēja, turējās kopā, un viss viņiem bija kopīgs.</VERS>
      <VERS vnumber="45">Viņi pārdeva savus īpašumus un mantu un izdalīja visiem, kā kuram vajadzēja.</VERS>
      <VERS vnumber="46">Viņi ik dienas vienprātīgi sanāca svētnīcā un mājās lauza maizi, un gavilējot ar vientiesīgu sirdi pieņēma barību,</VERS>
      <VERS vnumber="47">Godinādami Dievu un iegūdami žēlastību visā tautā. Bet Kungs ik dienas pievienoja viņiem tos, kam vajadzēja kļūt pestītiem.</VERS>
    </CHAPTER>
    <CHAPTER cnumber="3">
      <VERS vnumber="1">Pēteris un Jānis gāja svētnīcā ap devīto lūgšanas stundu.</VERS>
      <VERS vnumber="2">Tad atnesa kādu vīru, kas bija tizls no mātes miesām. Viņu ik dienas nolika pie tā sauktajām greznajām durvīm, lai viņš lūgtu dāvanas no tiem, kas ieiet svētnīcā.</VERS>
      <VERS vnumber="3">Viņš, redzēdams Pēteri un Jāni pirms ieiešanas dievnamā, lūdza no tiem kādu dāvanu.</VERS>
      <VERS vnumber="4">Bet Pēteris ar Jāni, uzlūkodami viņu, sacīja: Paskaties uz mums!</VERS>
      <VERS vnumber="5">Un viņš uzlūkoja tos, cerēdams kaut ko no viņiem saņemt.</VERS>
      <VERS vnumber="6">Bet Pēteris sacīja: Sudraba un zelta man nav; bet kas man ir, to es tev dodu: Nācarieša Jēzus Kristus vārdā celies un staigā!</VERS>
      <VERS vnumber="7">Un viņš, paņēmis aiz labās rokas, to piecēla; un tūdaļ tā kājas un pēdas nostiprinājās</VERS>
      <VERS vnumber="8">Un tas uzlēcis nostājās un sāka iet, un kopā ar viņiem iegāja svētnīcā, un lēkāja, un godināja Dievu.</VERS>
      <VERS vnumber="9">Un visa tauta redzēja viņu staigājam un Dievu godinām.</VERS>
      <VERS vnumber="10">Un viņi pazina to, ka viņš bija tas, kas, dāvanas lūgdams, sēdēja pie greznajām svētnīcas durvīm; un tos pārņēma izbrīns un bailes par to, kas viņam bija noticis.</VERS>
      <VERS vnumber="11">Bet kad viņš turējās kopā ar Pēteri un Jāni, tad visa tauta brīnīdamās saskrēja ap viņiem tā sauktajā Salomona priekštelpā.</VERS>
      <VERS vnumber="12">To redzēdams, Pēteris sacīja tautai: Izraēliešu vīri, ko jūs brīnāties par to, vai ko skatāties uz mums it kā mēs ar savu spēku un varu būtu padarījuši to, ka šis staigā?</VERS>
      <VERS vnumber="13">Ābrahama Dievs un Īzāka Dievs, un Jēkaba Dievs, mūsu tēvu Dievs pagodināja savu Dēlu Jēzu, ko jūs nodevāt un noliedzāt Pilāta priekšā, kad tas nolēma Viņu atbrīvot.</VERS>
      <VERS vnumber="14">Svēto un Taisnīgo jūs noliedzāt un lūdzāt, lai jums dod slepkavu.</VERS>
      <VERS vnumber="15">Un dzīvības devēju jūs nonāvējāt, bet Dievs Viņu uzmodināja no miroņiem. Tam mēs esam liecinieki.</VERS>
      <VERS vnumber="16">Un ticības dēļ Viņa vārdam šo, kuru jūs redzat un pazīstat, Viņa vārds stiprināja; un ticība, kas no Viņa ir, dāvāja tam pilnīgu veselību visu jūsu priekšā.</VERS>
      <VERS vnumber="17">Bet tagad brāļi, es zinu, ka jūs tāpat kā jūsu priekšnieki nezināšanas dēļ to padarījāt.</VERS>
      <VERS vnumber="18">Jo Dievs to tā izpildīja, kā ar visu praviešu mutēm priekšsludinājis, ka Kristum jācieš.</VERS>
      <VERS vnumber="19">Tāpēc nožēlojiet grēkus un atgriezieties, lai jūsu grēki tiktu izdeldēti!</VERS>
      <VERS vnumber="20">Un lai Kungs dotu atspirgšanas laikus, lai sūtītu To, ko Viņš jums priekšsludinājis, Jēzu Kristu.</VERS>
      <VERS vnumber="21">Ko debesīm vajag uzņemt līdz tam laikam, kad viss būs piepildīts, ko Dievs runājis no mūžības ar savu svēto praviešu muti.</VERS>
      <VERS vnumber="22">Jo Mozus sacīja: Kungs, jūsu Dievs, iecels jums pravieti no jūsu brāļiem tāpat kā mani; Viņu jūs klausīsiet visās lietās, ko vien Viņš jums runās. (5.Moz.18,15)</VERS>
      <VERS vnumber="23">Un notiks, ka ikviena dvēsele, kas šo pravieti neklausīs, tiks no tautas vidus izskausta. (5.Moz.18,19)</VERS>
      <VERS vnumber="24">Un visi pravieši, kas runājuši, sākot ar Samuēlu un turpmāk, pasludināja šīs dienas.</VERS>
      <VERS vnumber="25">Jūs esat praviešu un derības, ko Dievs slēdzis ar mūsu tēviem, bērni, jo Viņš sacīja Ābrahamam: Un tavos pēcnācējos tiks svētītas visas zemes ciltis.</VERS>
      <VERS vnumber="26">Dievs dodams savu Dēlu, vispirms sūtīja Viņu pie jums, lai Viņš jūs svētītu, lai ikviens atgrieztos no saviem ļaunajiem darbiem.</VERS>
    </CHAPTER>
    <CHAPTER cnumber="4">
      <VERS vnumber="1">Kamēr viņi runāja tautai, pienāca priesteri, svētnīcas pārvalde un saduceji,</VERS>
      <VERS vnumber="2">Kas bija sarūgtināti par to, ka viņi mācīja tautu un sludināja augšāmcelšanos no miroņiem caur Jēzu.</VERS>
      <VERS vnumber="3">Un tie satvēra viņus un nodeva sardzei līdz rītam, jo bija jau vakars.</VERS>
      <VERS vnumber="4">Bet daudzi, kas šos vārdus bija dzirdējuši, ticēja; un šo vīriešu skaits bija pieci tūkstoši.</VERS>
      <VERS vnumber="5">Bet nākošajā dienā notika, ka Jeruzalemē sapulcējās viņu priekšnieki un vecākie, un rakstu mācītāji,</VERS>
      <VERS vnumber="6">Un augstais priesteris Anna, un Kaifa, un Jānis, un Aleksandrs, un cik to bija no priesteru kārtas.</VERS>
      <VERS vnumber="7">Un tie, novietojuši viņus vidū, jautāja: Ar kā spēku vai kā vārdā jūs to darījāt?</VERS>
      <VERS vnumber="8">Tad Pēteris, Svētā Gara piepildīts, sacīja viņiem: Tautas priekšnieki un vecākie, klausieties:</VERS>
      <VERS vnumber="9">Ja mūs šodien pratina labā darba dēļ, kas slimo cilvēku darīja veselu.</VERS>
      <VERS vnumber="10">Tad lai jums visiem un visai Izraēļa tautai ir zināms, ka mūsu Kunga Jēzus Kristus Nācarieša vārdā, kuru jūs krustā sitāt, kuru Dievs augšāmcēla no miroņiem, šis stāv jūsu priekšā vesels.</VERS>
      <VERS vnumber="11">Viņš ir akmens, ko jūs, cēlāji, atmetāt, bet kas kļuvis par stūrakmeni; (Ps.117,22; Is.28,16; Mt.21,42; Mk.12,10; Lk.20,17; Rom.9,33)</VERS>
      <VERS vnumber="12">Un nevienā citā nav pestīšanas, jo zem debess cilvēkiem nav dots neviens cits vārds, kurā viņi varētu kļūt pestīti.</VERS>
      <VERS vnumber="13">Bet tie, redzēdami Pētera un Jāņa patstāvību un nopratuši, ka viņi ir nemācīti un vienkārši cilvēki, brīnījās un uzzināja, ka viņi bijuši kopā ar Jēzu.</VERS>
      <VERS vnumber="14">Un tie, redzot izdziedināto cilvēku ar viņiem kopā stāvam, nevarēja nekā pretim runāt.</VERS>
      <VERS vnumber="15">Bet tie lika viņiem atstāt augsto tiesu un apspriedās savā starpā,</VERS>
      <VERS vnumber="16">Sacīdami: Ko lai darām ar šiem cilvēkiem? Jo, ka brīnums caur viņiem noticis, tas zināms visiem Jeruzalemes iedzīvotājiem. Tas zināms, un mēs to nevaram noliegt.</VERS>
      <VERS vnumber="17">Bet lai tas tālāk tautā neizpaustos, mēs viņiem piedraudēsim, lai tie Viņa vārdā vairs nevienam cilvēkam nekā nerunā.</VERS>
      <VERS vnumber="18">Un tie, pasaukuši viņus, pavēlēja vairs nerunāt un nemācīt Jēzus vārdā.</VERS>
      <VERS vnumber="19">Tad Pēteris un Jānis tiem atbildēja, sacīdami: Spriediet, vai Dieva priekšā ir taisnīgi jūs vairāk klausīt nekā Dievu?</VERS>
      <VERS vnumber="20">Jo mēs nevaram nerunāt par to, ko esam redzējuši un dzirdējuši.</VERS>
      <VERS vnumber="21">Un viņi piedraudēdami atlaida tos, neatrazdami iemesla tautas dēļ tos sodīt, jo visi teica, kas bija darīts un kas bija noticis;</VERS>
      <VERS vnumber="22">Jo cilvēkam, pie kā šis izdziedināšanas brīnums notika, bija vairāk nekā četrdesmit gadu.</VERS>
      <VERS vnumber="23">Kad viņus atlaida, tie aizgāja pie savējiem un stāstīja viņiem, ko augstie priesteri un vecākie tiem sacījuši.</VERS>
      <VERS vnumber="24">To noklausījušies, viņi vienprātīgi pacēla savas balsis uz Dievu, sacīdami: Kungs, kas esi radījis debesis un zemi, jūru un visu, kas tanī ir,</VERS>
      <VERS vnumber="25">Kas caur Svēto Garu ar sava kalpa Dāvida, mūsu tēva, muti esi sacījis: Kāpēc pagāni trako un ļaudis izdomā nelietības?</VERS>
      <VERS vnumber="26">Zemes ķēniņi saceļas un valdnieki apvienojas pret Kungu un Viņa Svaidīto? (Ps.2,1-2)</VERS>
      <VERS vnumber="27">Jo patiesi šinī pilsētā Herods un Poncijs Pilāts apvienojušies ar pagāniem un ar Izraēļa ļaudīm pret Tavu svēto kalpu Jēzu, ko Tu esi svaidījis,</VERS>
      <VERS vnumber="28">Lai darītu to, ko Tava roka un Tavs padoms nolēmis, ka tam jānotiek.</VERS>
      <VERS vnumber="29">Bet tagad, Kungs, skaties viņu draudos un dod saviem kalpiem pilnā paļāvībā runāt Tavu vārdu!</VERS>
      <VERS vnumber="30">Izstiep savu roku dziedināšanai un zīmju un brīnumu darīšanai sava svētā Dēla Jēzus vārdā!</VERS>
      <VERS vnumber="31">Pēc lūgšanas nodrebēja vieta, kur viņi bija sapulcējušies; un viņi visi kļuva svētā Gara pilni un drošsirdīgi runāja Dieva vārdu.</VERS>
      <VERS vnumber="32">Un daudzie ticīgie bija viena sirds un viena dvēsele; un neviens no viņiem nekā no tā, kas viņiem bija, nesauca par savu, bet viss viņiem bija kopīgs.</VERS>
      <VERS vnumber="33">Un apustuļi lielā spēkā deva liecību par mūsu Kunga Jēzus Kristus augšāmcelšanos; un liela žēlastība bija viņos visos.</VERS>
      <VERS vnumber="34">Un neviena trūcīga nebija viņu starpā, jo tie, kam bija tīrumi un nami, pārdeva tos un atnesa maksu par pārdoto,</VERS>
      <VERS vnumber="35">Un nolika apustuļiem pie kājam. Un katram tika dalīts, kā tam bja vajadzīgs.</VERS>
      <VERS vnumber="36">Arī levīts Jāzeps, dzimis kiprietis, ko apustuļi sauca par Barnabu, kas nozīmē: iepriecināšanas dēls,</VERS>
      <VERS vnumber="37">Pārdeva tīrumu, kas tam piederēja, un naudu atnesa un nolika pie apustuļu kājām.</VERS>
    </CHAPTER>
    <CHAPTER cnumber="5">
      <VERS vnumber="1">Bet kāds vīrs, vārdā Ananija, un viņa sieva Safīra pārdeva tīrumu</VERS>
      <VERS vnumber="2">Un ar sievas ziņu noslēpa daļu no tīruma maksas, bet kādu daļu atnesa un nolika pie apustuļu kājām.</VERS>
      <VERS vnumber="3">Tad Pēteris sacīja: Ananij, kāpēc sātans iekārdināja tavu sirdi, lai tu melotu Svētajam Garam un noslēptu daļu no tīruma maksas?</VERS>
      <VERS vnumber="4">Vai tev piederošais nevarēja tā palikt un vai pēc pārdošanas nebija tavā varā? Kāpēc tu šo lietu ieņēmi savā sirdī? Tu nesameloji cilvēkam, bet Dievam.</VERS>
      <VERS vnumber="5">Tad Ananija, dzirdēdams šos vārdus, pakrita un nomira; un visus, kas to dzirdēja, pārņēma lielas bailes.</VERS>
      <VERS vnumber="6">Tad jaunekļi piecēlušies nogādāja viņu prom un, iznesuši arā, apbedīja.</VERS>
      <VERS vnumber="7">Bet notika, ka pēc apmēram trijām stundām, nezinādama, kas bija noticis, atnāca arī viņa sieva.</VERS>
      <VERS vnumber="8">Tad Pēteris viņai sacīja: Saki man, sieviet, vai jūs par tādu maksu pārdevāt tīrumu? Un viņa sacīja: Jā, par tādu!</VERS>
      <VERS vnumber="9">Tad Pēteris teica viņai: Kāpēc jūs esat vienojušies kārdināt Kunga garu? Lūk, to kājas ir pie durvīm, kas apbedīja tavu vīru, un viņi aiznesīs arī tevi. </VERS>
      <VERS vnumber="10">Tūliņ tā nokrita pie viņa kājām un nomira. Un jaunekļi ienākuši atrada to mirušu, un viņi aiznesa to un apraka pie viņas vīra.</VERS>
      <VERS vnumber="11">Un lielas bailes pārņēma visu draudzi un visus tos, kas to dzirdēja.</VERS>
      <VERS vnumber="12">Bet caur apustuļu rokām notika tautā daudz zīmju un brīnumu; un visi vienprātīgi bija kopā Salomona priekštelpā.</VERS>
      <VERS vnumber="13">Bet no pārējiem neviens neuzdrošinājās tiem piebiedroties, bet tauta tos ļoti godināja.</VERS>
      <VERS vnumber="14">Tad arvien vairāk auga to vīriešu un sieviešu skaits, kas ticēja uz Kungu,</VERS>
      <VERS vnumber="15">Tā kā tie iznesa slimos ielās un nolika gultās un nestavās, lai, Pēterim garām ejot, kaut viņa ēna kādu no tiem apēnotu un tie atbrīvotos no savām kaitēm.</VERS>
      <VERS vnumber="16">Tad sapulcējās Jeruzalemē arī daudzi no kaimiņu pilsētām; tie atnesa neveselos un ļauno garu apsēstos, un tie visi tika izdziedināti.</VERS>
      <VERS vnumber="17">Tad cēlās augstais priesteris un visi, kas kopā ar viņu bija (tie piederēja pie saduceju sektas), kļuva dusmu pilni</VERS>
      <VERS vnumber="18">Un apcietināja apustuļus, un novietoja tos publiskā cietumā.</VERS>
      <VERS vnumber="19">Bet Kunga eņģelis naktī atvēra cietuma durvis, izveda viņus ārā un sacīja:</VERS>
      <VERS vnumber="20">Ejiet un, dievnamā nostājušies, runājiet ļaudīm visus šīs dzīvības vārdus!</VERS>
      <VERS vnumber="21">To dzirdējuši, viņi rīta agrumā iegāja svētnīcā un mācīja. Tad ieradās augstais priesteris un tie, kas ar viņu kopā bija, un sasauca augsto tiesu un visus Izraēļa bērnu vecākos un nosūtīja uz cietumu atvest tos.</VERS>
      <VERS vnumber="22">Bet kad kalpi atnāca un, cietumu atvēruši, tos neatrada, viņi atgriezās un paziņoja,</VERS>
      <VERS vnumber="23">Sacīdami: Mēs cietumu gan atradām visā rūpībā aizslēgtu un sargus durvju priekšā stāvot, bet, atvēruši to, mēs iekšā nevienu neatradām.</VERS>
      <VERS vnumber="24">Bet svētnīcas priekšnieks un augstie priesteri, dzirdēdami šos vārdus, bija neziņā par to, kas noticis.</VERS>
      <VERS vnumber="25">Bet kāds atnācis paziņoja viņiem: Lūk, vīri, ko jūs iemetāt cietumā, stāv dievnamā un māca ļaudis.</VERS>
      <VERS vnumber="26">Tad svētnīcas priekšnieks ar kalpiem aizgāja un atveda viņus, nepielietojot varu, jo baidījās no ļaudīm, ka tie nenomētātu viņus akmeņiem.</VERS>
      <VERS vnumber="27">Un tie, viņus atveduši, novietoja augstajā tiesā. Tad augstais priesteris jautāja viņiem,</VERS>
      <VERS vnumber="28">Sacīdams: Mēs jums stingri pavēlējām nemācīt šinī vārdā. Un jūs, lūk, piepildāt Jeruzalemi ar savu mācību un gribat šī Cilvēka asinis saukt pār mums.</VERS>
      <VERS vnumber="29">Bet Pēteris un apustuļi atbildēja, sacīdami: Dievam jāklausa vairāk nekā cilvēkiem.</VERS>
      <VERS vnumber="30">Mūsu tēvu Dievs uzmodināja Jēzu, kuru jūs, piesitot krustā, nonāvējāt.</VERS>
      <VERS vnumber="31">Dievs ar savu labo roku Viņu paaugstinājis par Valdnieku un Pestītāju, lai Izraēli vestu pie grēku nožēlošanas un to piedošanas.</VERS>
      <VERS vnumber="32">Mēs esam šo vārdu liecinieki un arī Svētais Gars, ko Dievs devis visiem, kas Viņam paklausa.</VERS>
      <VERS vnumber="33">To dzirdējuši, tie saniknojās un nodomāja viņus nonāvēt.</VERS>
      <VERS vnumber="34">Bet kāds farizejs, vārdā Gamaliēls, visā tautā iecīnīts bauslības mācītājs, piecēlās augstajā tiesā un lika šos cilvēkus uz īsu brīdi izvest ārā.</VERS>
      <VERS vnumber="35">Un viņš tiem sacīja: Izraēliešu vīri, padomājiet sevī, ko jūs gribat darīt ar šiem cilvēkiem!</VERS>
      <VERS vnumber="36">Jo pirms kādām dienām sacēlās Toedass, sacīdams, ka viņš kaut kas esot. Viņam piebiedrojās skaitā ap četri simti vīru. Viņu nonāvēja; un visi, kas viņam ticēja, tika izklīdināti un iznīcināti.</VERS>
      <VERS vnumber="37">Pēc viņa pierakstīšanās laikā sadumpojās galilejietis Jūdass un aizrāva sev līdz tautu; bet viņš pats gāja bojā, un visi, kas viņam pievienojās, tika izklīdināti.</VERS>
      <VERS vnumber="38">Tāpēc es jums tagad saku: atkāpieties no šiem cilvēkiem un atstājiet tos, jo, ja šis ir cilvēku nodoms un darbs, tad tas neiznāks.</VERS>
      <VERS vnumber="39">Bet ja Dieva, tad jūs nevarēsiet to iznīcināt. Pretējā gadījumā jūs izrādīsities Dieva pretinieki. Tie viņam piekrita.</VERS>
      <VERS vnumber="40">Un viņi, pasaukuši apustuļus, šaustīja tos un, piekodinādami nekad vairs nerunāt Jēzus vārdā, atlaida tos.</VERS>
      <VERS vnumber="41">Tad viņi priecādamies aizgāja no augstās tiesas, jo bija atzīti par cienīgiem Jēzus vārda dēļ ciest negodu.</VERS>
      <VERS vnumber="42">Bet viņi nemitējās svētnīcā un mājās ik dienas mācīt un sludināt Jēzu Kristu.</VERS>
    </CHAPTER>
    <CHAPTER cnumber="6">
      <VERS vnumber="1">Bet tanīs dienās, mācekļu skaitam pieaugot, grieķu starpā cēlās kurnēšana pret ebrejiem, ka ikdienišķajā apkalpošanā viņu atraitnes netiek ievērotas.</VERS>
      <VERS vnumber="2">Tad tie divpadsmit, sasaukuši daudz mācekļu, sacīja: Nepieklājas mums atstāt Dieva vārdu un kalpot galdam.</VERS>
      <VERS vnumber="3">Tāpēc, brāļi, izraugiet no sava vidus septiņus goda vīrus, Svētā Gara un gudrības pilnus, kurus tad mēs iecelsim šinī darbā,</VERS>
      <VERS vnumber="4">Bet mēs pastāvēsim lūgšanā un vārda kalpošanā.</VERS>
      <VERS vnumber="5">Un šī runa patika visai sanāksmei. Un viņi izvēlēja Stefanu, vīru, kas bija ticības un Svētā Gara pilns, un Filipu, un Prohoru, un Nikanoru, un Timonu, un Parmenu, un ienācēju Nikolaju no Antiohijas.</VERS>
      <VERS vnumber="6">Šos viņi stādīja apustuļiem priekšā; un tie, Dievu pielūgdami, uzlika viņiem rokas.</VERS>
      <VERS vnumber="7">Un Kunga vārds auga, un mācekļu skaits Jeruzalemē stipri vairojās; arī liels pulks priesteru kļuva padevīgs ticībai.</VERS>
      <VERS vnumber="8">Bet Stefans, būdams žēlastības un spēka pilns, darīja lielus brīnumus un zīmes tautā.</VERS>
      <VERS vnumber="9">Tad cēlās daži no tā saucamās libertīņu un kirēniešu, un aleksandriešu sinagogas un no tiem, kas bija no Kilikijas un Āzijas, un strīdējās ar Stefanu;</VERS>
      <VERS vnumber="10">Un viņi nespēja pretoties gudrībai un garam, kas no viņa runāja.</VERS>
      <VERS vnumber="11">Tad viņi sakūdīja vīrus, lai saka: Mēs dzirdējām, ka viņš runā zaimu vārdus pret Mozu un Dievu.</VERS>
      <VERS vnumber="12">Tad tie sakūdīja tautu un vecākos, un rakstu mācītājus. Tie saskrējuši satvēra viņu un aizveda augstajā tiesā.</VERS>
      <VERS vnumber="13">Un tie uzstādīja melīgu liecību, kas sacīja: Šis cilvēks nemitējas runāt pret svēto vietu un bauslību.</VERS>
      <VERS vnumber="14">Mēs dzirdējām viņu sakām, ka šis Jēzus no Nācaretes izpostīs šo vietu un pārgrozīs paražas, ko mums devis Mozus.</VERS>
      <VERS vnumber="15">Un visi, kas sēdēja augstajā tiesā, uzlūkojuši viņu, redzēja tā seju it kā eņģeļa vaigu.</VERS>
    </CHAPTER>
    <CHAPTER cnumber="7">
      <VERS vnumber="1">Tad augstais priesteris sacīja: Vai tas tā ir?</VERS>
      <VERS vnumber="2">Viņš teica: Brāļi un tēvi, klausieties! Godības Dievs parādījās mūsu tēvam Ābrahamam, kad tas bija Mezopotāmijā, pirms viņš pārcēlās dzīvot Hāranā.</VERS>
      <VERS vnumber="3">Un sacīja viņam: Aizej no savas zemes un saviem radiem un ej uz zemi, ko es tev rādīšu.</VERS>
      <VERS vnumber="4">Tad viņš aizgāja no kaldejiešu zemes un dzīvoja Hāranā. No turienes, kad tā tēvs nomira, Viņš to pārcēla šinī zemē, kurā jūs tagad dzīvojat;</VERS>
      <VERS vnumber="5">Un te Viņš tam nedeva mantojumā ne pēdas platuma, bet apsolīja to dot īpašumā viņam un pēc viņa - tā pēcnācējiem, kad viņam dēla vēl nebija.</VERS>
      <VERS vnumber="6">Tad Dievs viņam sacīja: Tavi pēcnācēji būs piedzīvotāji svešā zemē, un tos verdzinās un slikti ar tiem apiesies četri simti gadu;</VERS>
      <VERS vnumber="7">Un Kungs sacīja: Tautu, kurai tie vergos, es tiesāšu; un pēc tam tie izies un kalpos man šinī vietā.</VERS>
      <VERS vnumber="8">Un Viņš tam deva apgraizīšanas derību; un viņš dzemdināja Īzāku un to apgraizīja astotajā dienā; un Īzāks - Jēkabu un Jēkabs - divpadsmit ciltstēvus;</VERS>
      <VERS vnumber="9">Un ciltstēvi skaudības dēļ pārdeva Jāzepu uz Ēģipti, bet Dievs bija ar viņu.</VERS>
      <VERS vnumber="10">Un Viņš to izglāba no visām tā bēdām, un deva viņam žēlastību un gudrību faraona, Ēģiptes ķēniņa, priekšā, un tas iecēla viņu par Ēģiptes un visa sava nama valdnieku.</VERS>
      <VERS vnumber="11">Tad nāca bads un lielas ciešanas pār visu Ēģipti un Kanaanu, un mūsu tēvi neatrada vairs pārtiku.</VERS>
      <VERS vnumber="12">Kad Jēkabs dzirdēja, ka Ēģiptē ir labība, viņš sūtīja mūsu tēvus pirmo reizi.</VERS>
      <VERS vnumber="13">Bet otrreiz brāļi pazina Jāzepu, un faraonam kļuva viņa cilts zināma.</VERS>
      <VERS vnumber="14">Tad Jāzeps sūtīja un aicināja pie sevis savu tēvu Jēkabu un visus savus radus, septiņdesmit piecas dvēseles.</VERS>
      <VERS vnumber="15">Un Jēkabs pārgāja uz Ēģipti, un nomira viņš un mūsu tēvi.</VERS>
      <VERS vnumber="16">Un tos pārveda Sihemā un guldīja kapā, ko Ābrahams, maksājot sudrabā, nopirka Sihema dēla Emmora bērniem.</VERS>
      <VERS vnumber="17">Bet kad tuvojās apsolījuma laiks, ko Dievs Ābrahamam bija solījis, tauta auga un vairojās Ēģiptē,</VERS>
      <VERS vnumber="18">Iekams Ēģiptē necēlās cits ķēniņš, kas Jāzepu nepazina.</VERS>
      <VERS vnumber="19">Viņš pievīla mūsu tautu un apspieda mūsu tēvus, lai tie pamestu savus bērnus, lai tie nedzīvotu.</VERS>
      <VERS vnumber="20">Tanī laikā piedzima Mozus. Viņš bija Dievam patīkams un tika trīs mēnešus audzināts sava tēva namā.</VERS>
      <VERS vnumber="21">Bet kad tas bija izlikts, faraona meita paņēma to un audzināja viņu sev par dēlu.</VERS>
      <VERS vnumber="22">Un Mozu mācīja visās ēģiptiešu gudrībās, un tas bija varens savos vārdos un darbos.</VERS>
      <VERS vnumber="23">Kad viņš kļuva četrdesmit gadus vecs, viņam ienāca prātā apmeklēt savus brāļus, Izraēļa bērnus.</VERS>
      <VERS vnumber="24">Un viņš, ieraudzījis kādu netaisnīgi ciešam, aizstāvēja to; un viņš to, kas netaisnīgi cieta, atrieba, nosizdams ēģiptieti.</VERS>
      <VERS vnumber="25">Viņš domāja, ka brāļi sapratīs, ka Dievs tos izglābis ar viņa roku; bet tie to nesaprata.</VERS>
      <VERS vnumber="26">Nākošajā dienā, kad tie ķildojās, viņš ieradās pie tiem un uzaicināja tos samierināties, sacīdams: Vīri, jūs esat brāļi, kāpēc jūs kaitējat viens otram?</VERS>
      <VERS vnumber="27">Bet tas, kas savam tuvākajam darīja pārestību, atgrūda viņu, sacīdams: Kas tevi iecēlis mums par priekšnieku un tiesnesi?</VERS>
      <VERS vnumber="28">Vai tu gribi nonāvēt tāpat, kā tu vakar nonāvēji ēģiptieti?</VERS>
      <VERS vnumber="29">Šo vārdu dēļ Mozus aizbēga un kļuva ienācējs Madijana zemē, kur no viņa dzima divi dēli.</VERS>
      <VERS vnumber="30">Kad četrdesmit gadu bija pagājis, Sinaja kalna tuksnesī viņam parādījās eņģelis degošā ērkšķu krūma liesmā.</VERS>
      <VERS vnumber="31">To redzēdams, Mozus brīnījās par šo parādību. Un kad viņš piegāja to apskatīt, Kunga balss atskanēja uz viņu, sacīdama:</VERS>
      <VERS vnumber="32">Es esmu tavu tēvu Dievs, Ābrahama Dievs, Īzāka Dievs un Jēkaba Dievs. Tad Mozus, baiļu pārņemts, neuzdrošinājās vairs to uzlūkot.</VERS>
      <VERS vnumber="33">Bet Kungs viņam sacīja: Noauj kurpes no savām kājām, jo tā vieta, kur tu stāvi, ir svēta zeme!</VERS>
      <VERS vnumber="34">Es redzēdams redzēju savas tautas apspiešanu Ēģiptē un dzirdēju viņas vaimanas, un atnācu to atbrīvot; bet tagad nāc, es tevi sūtīšu uz Ēģipti!</VERS>
      <VERS vnumber="35">Šo Mozu, ko tie noliedza, sacīdami: Kas tevi iecēlis mums par priekšnieku un tiesnesi? Šo Dievs sūtīja par priekšnieku un atbrīvotāju ar eņģeļa roku, kas viņam parādījās ērkšķu krūmā.</VERS>
      <VERS vnumber="36">Viņš tos izveda, darīdams brīnumus un zīmes Ēģiptes zemē, Sarkanajā jūrā un četrdesmit gadus tuksnesī.</VERS>
      <VERS vnumber="37">Šis ir tas Mozus, kas sacīja Izraēļa bērniem: Dievs cēla jums pravieti no jūsu brāļiem, tāpat kā mani. Viņu klausiet!</VERS>
      <VERS vnumber="38">Viņš ir tas, kas draudzes vidū tuksnesī bija kopā ar eņģeli, kas runāja viņam Sinaja kalnā, un bija pie mūsu tēviem, un saņēma dzīvības vārdus, lai tos nodotu mums.</VERS>
      <VERS vnumber="39">Mūsu tēvi negribēja viņam paklausīt, bet tie atmeta viņu un savās sirdīs atgriezās Ēģiptē,</VERS>
      <VERS vnumber="40">Sacīdami Āronam: Darini mums dievus, kas mūs vadītu, jo mēs nezinām, kas noticis ar šo Mozu, kas izveda mūs no Ēģiptes zemes.</VERS>
      <VERS vnumber="41">Un tanīs dienās viņi darināja teļu, nesa elkam upuri un priecājās par savu roku darbu.</VERS>
      <VERS vnumber="42">Bet Dievs novērsās un atdeva tos debess karaspēka kalpībai, kā tas rakstīts pravieša grāmatā: Vai tu, Izraēļa nams, šajos četrdesmit gados tuksnesī man upurēji dzīvniekus un upura dāvanas? (Am.5,25)</VERS>
      <VERS vnumber="43">Jūs pieņēmāt Moloha telti un sava dieva Remfana zvaigzni, tēlus, ko darinājāt to pielūgšanai; un es jūs pārcelšu viņpus Babilonas. (Am.5,25-27)</VERS>
      <VERS vnumber="44">Derības telts bija ar mūsu tēviem tuksnesī, kā to pavēlēja Dievs, sacīdams Mozum, lai viņš to uztaisa pēc parauga, kādu tas redzēja.</VERS>
      <VERS vnumber="45">Mūsu tēvi, to paņēmuši, ar Jēzu ienesa pagānu daļā. Dievs tos izdzina mūsu tēvu vaiga priekšā līdz pat Dāvida dienām.</VERS>
      <VERS vnumber="46">Tas iemantoja žēlastību pie Dieva un lūdza, lai viņš atrastu mājokli Jēkaba Dievam.</VERS>
      <VERS vnumber="47">Tad Salomons uzcēla Viņam namu.</VERS>
      <VERS vnumber="48">Bet Visaugstākais nemājo rokām darinātos, kā to pravietis saka:</VERS>
      <VERS vnumber="49">Debess ir mans sēdeklis, bet zeme manu kāju paklājs. Kādu namu jūs man uzcelsiet, saka Kungs, vai kur ir mana atdusas vieta?</VERS>
      <VERS vnumber="50">Vai ne mana roka visu to darījusi? (Is.66,1-2)</VERS>
      <VERS vnumber="51">Jūs, stūrgalvji, ar neapgraizītajām sirdīm un ausīm! Jūs vienmēr pretojaties Svētajam Garam: kā jūsu tēvi, tā arī jūs.</VERS>
      <VERS vnumber="52">Kuru no praviešiem jūsu tēvi nav vajājuši? Viņi nonāvēja tos, kas iepriekš pasludināja Taisnīgā atnākšanu. Viņa nodevēji un slepkavas jūs esat tagad kļuvuši;</VERS>
      <VERS vnumber="53">Ar eņģeļu rīkojumu jūs esat bauslību saņēmuši, bet nepildījāt.</VERS>
      <VERS vnumber="54">To dzirdot, tie saskaitās savās sirdīs un grieza zobus uz viņu.</VERS>
      <VERS vnumber="55">Bet viņš, Svētā Gara pilns, uzlūkodams debesis, redzēja Dieva godību un Jēzu stāvam pie Dieva labās rokas,</VERS>
      <VERS vnumber="56">Un sacīja: Lūk, es redzu debesis atvērtas un Cilvēka Dēlu stāvam pie Dieva labās rokas.</VERS>
      <VERS vnumber="57">Bet tie, stiprā balsī kliegdami, aizbāza savas ausis un vienprātīgi uzbruka viņam.</VERS>
      <VERS vnumber="58">Un viņi akmeņiem nomētāja Stefanu, kas sauca un sacīja: Kungs Jēzu, pieņem manu garu!</VERS>
      <VERS vnumber="60">Un viņš, ceļos nometies, skaļā balsī sauca, sacīdams: Kungs, nepieskaiti tiem šo grēku! To sacījis, viņš aizmiga Kungā. Un Sauls piekrita viņa nonāvēšanai.</VERS>
    </CHAPTER>
    <CHAPTER cnumber="8">
      <VERS vnumber="1">Bet tanī dienā notika liela Jeruzalemes baznīcas vajāšana; un visi, izņemot apustuļus, tika izklīdināti Jūdejas un Samarijas apvidos.</VERS>
      <VERS vnumber="2">Tad dievbijīgie vīri apbedīja Stefanu un ļoti viņu apraudāja.</VERS>
      <VERS vnumber="3">Bet Sauls postīja Baznīcu, iedams namos, tverot vīriešus un sievietes un nododot tos cietumā.</VERS>
      <VERS vnumber="4">Bet izklīdinātie staigāja apkārt, sludinādami Dieva vārdu.</VERS>
      <VERS vnumber="5">Tad Filips nogāja Samarijas pilsētā un sludināja tiem Kristu.</VERS>
      <VERS vnumber="6">Bet ļaudis uzmanīgi un vienprātīgi klausījās, ko Filips runāja, un redzēja zīmes, ko viņš darīja.</VERS>
      <VERS vnumber="7">Jo no daudziem, kas bija ļauno garu apsēsti, tie izgāja, stiprā balsī kliegdami; bet daudzi triekas skartie un tizlie tika izdziedināti.</VERS>
      <VERS vnumber="8">Un liels prieks bija tanī pilsētā.</VERS>
      <VERS vnumber="9">Bet kāds vīrs, vārdā Sīmanis, kas agrāk pilsētā bija burvis, krāpa Samarijas ļaudis, sacīdams, ka viņš esot kas liels.</VERS>
      <VERS vnumber="10">Viņu ievēroja visi: no maza līdz lielam, sacīdami: Šis ir tā sauktais lielais Dieva spēks.</VERS>
      <VERS vnumber="11">Bet viņi tāpēc to ievēroja, ka tas ilgu laiku ar savām burvībām tos bija apmulsinājis.</VERS>
      <VERS vnumber="12">Bet kad tie noticēja Filipam, kas sludināja Dieva valstību, vīrieši un sievietes tika kristīti Jēzus Kristus vārdā. </VERS>
      <VERS vnumber="13">Tad arī pats Sīmanis kļuva ticīgs un, pieņēmis kristību, piebiedrojās Filipam, bet viņš, redzēdams notiekam zīmes un lielus brīnumus, apmulsis brīnījās.</VERS>
      <VERS vnumber="14">Kad apustuļi, kas bija Jeruzalemē, izdzirda, ka Samarija pieņēmusi Dieva vārdu, tie sūtīja pie viņiem Pēteri un Jāni.</VERS>
      <VERS vnumber="15">Tie atnākuši lūdza Dievu par viņiem, lai tie saņemtu Svēto Garu.</VERS>
      <VERS vnumber="16">Jo Tas vēl ne pār vienu no viņiem nebija nācis, bet viņi bija kristīti tikai Kunga Jēzus vārdā.</VERS>
      <VERS vnumber="17">Tad viņi uzlika tiem rokas, un tie saņēma Svēto Garu.</VERS>
      <VERS vnumber="18">Bet Sīmanis, redzēdams, ka caur apustuļu roku uzlikšanu tiek dots Svētais Gars, piedāvāja tiem naudu,</VERS>
      <VERS vnumber="19">Sacīdams: Dodiet arī man šo varu, lai ikviens, kam es uzlikšu rokas, saņemtu Svēto Garu! Bet Pēteris sacīja viņam:</VERS>
      <VERS vnumber="20">Tava nauda lai iet ar tevi pazušanā, jo tu domāji Dieva dāvanu par naudu iemantot!</VERS>
      <VERS vnumber="21">Tev nav ne daļas, nedz mantojuma no šīs mācības, jo tava sirds nav taisnīga Dieva priekšā.</VERS>
      <VERS vnumber="22">Tāpēc atgriezies no šī sava ļaunuma un lūdz Dievu! Varbūt šī tavas sirds iedoma tiks tev piedota.</VERS>
      <VERS vnumber="23">Kā es redzu, tu esi žults rūgtuma pilns un netaisnības saitēs.</VERS>
      <VERS vnumber="24">Bet Sīmanis atbildēja, sacīdams: Lūdziet jūs Kungu par mani, lai nekas no tā, ko jūs sacījāt, nenāk pār mani!</VERS>
      <VERS vnumber="25">Tad viņi, Dieva vārdu apliecinājuši un pavēstījuši, griezās atpakaļ uz Jeruzalemi un vēl daudziem Samarijas apgabaliem sludināja evaņģēliju.</VERS>
      <VERS vnumber="26">Tad Kunga eņģelis sacīja Filipam: Celies un ej uz dienvidiem pa ceļu, kas ved no Jeruzalemes uz Gazu, kas ir tuksnešains!</VERS>
      <VERS vnumber="27">Viņš cēlās un aizgāja. Un, lūk, kāds vīrs no Etiopijas, einuhs, Etiopijas ķēniņienes Kandakes pilnvarnieks, kas pārvaldīja visas viņas mantnīcas, bija ieradies Jeruzalemē pielūgt Dievu.</VERS>
      <VERS vnumber="28">Un atceļā, sēdēdams savos ratos, viņš lasīja pravieti Isaju.</VERS>
      <VERS vnumber="29">Tad Gars sacīja Filipam: Ej un piebiedrojies šiem ratiem!</VERS>
      <VERS vnumber="30">Filips piesteidzies un izdzirdis viņu lasām pravieti Isaju, sacīja: Vai tu domā, ka saproti, ko tu lasi?</VERS>
      <VERS vnumber="31">Viņš sacīja: Kā lai es to varu, ja man neviens nepaskaidro? Un viņš lūdza Filipu iekāpt un apsēsties pie viņa.</VERS>
      <VERS vnumber="32">Bet Rakstu vieta, ko viņš lasīja, bija šī: It kā avs, ko veda nokaušanai, un kā jērs kluss cirpēja priekšā, tā Viņš neatvēra savu muti.</VERS>
      <VERS vnumber="33">Viņa pazemošanai tiesa tika atcelta. Kas izstāstīs Viņa cilti, jo Viņa dzīvība tiek paņemta no šīs zemes? (Is.53,7-8)</VERS>
      <VERS vnumber="34">Tad einuhs jautāja Filipam, sacīdams: Es tevi lūdzu, par ko pravietis to saka? Par sevi vai par kādu citu?</VERS>
      <VERS vnumber="35">Bet Filips, atdarījis savu muti, un iesākdams ar šiem Rakstiem, sludināja viņam Jēzu.</VERS>
      <VERS vnumber="36">Un viņi, ceļu turpinādami, nokļuva pie kāda ūdens; un einuhs sacīja: Lūk, ūdens! Kas mani kavē kristīties?</VERS>
      <VERS vnumber="37">Filips sacīja: Ja tu no visas sirds tici, tad to var. Un viņš atbildēja, sacīdams: Es ticu, ka Jēzus Kristus ir Dieva Dēls.</VERS>
      <VERS vnumber="38">Un viņš pavēlēja apturēt ratus, un viņi abi, Filips un einuhs, iekāpa ūdenī, un viņš to kristīja.</VERS>
      <VERS vnumber="39">Kad viņi izkāpa no ūdens, tā Kunga Gars aizrāva Filipu, un einuhs viņu vairs neredzēja, bet līksms turpināja ceļu. </VERS>
      <VERS vnumber="40">Bet Filips tika atrasts Azotā un, evaņģēliju sludinādams, pārstaigāja visas pilsētas, kamēr nonāca Cēzarejā.</VERS>
    </CHAPTER>
    <CHAPTER cnumber="9">
      <VERS vnumber="1">Bet Sauls, vēl vienmēr dvesdams draudus un nāvi pār Kunga mācekļiem, gāja pie augstā priestera</VERS>
      <VERS vnumber="2">Un lūdza no viņa vēstules Damaskas sinagogām, lai šīs mācības vīriešus un sievietes, kurus atradīs, saistītus vestu uz Jeruzalemi.</VERS>
      <VERS vnumber="3">Un notika, viņam ceļojot, ka viņš tuvojās Damaskai; un piepeši gaisma no debesīm apspīdēja viņu.</VERS>
      <VERS vnumber="4">Un viņš, zemē nokritis, dzirdēja balsi sakām viņam: Saul, Saul, kāpēc tu mani vajā?</VERS>
      <VERS vnumber="5">Viņš sacīja: Kas tu esi, Kungs? Un Viņš: Es esmu Jēzus, ko tu vajā. Grūti tev pret dzenuli spert.</VERS>
      <VERS vnumber="6">Un viņš trīcēdams izbrīnā sacīja: Kungs, ko Tu gribi, lai es daru? Un Kungs sacīja viņam: Celies un ej pilsētā; un tur tev pateiks, kas tev jādara.</VERS>
      <VERS vnumber="7">Bet tie vīri, kas kopā ar viņu ceļoja, stāvēja kā mēmi, jo balsi viņi gan dzirdēja, bet nevienu neredzēja.</VERS>
      <VERS vnumber="8">Tad Sauls piecēlās no zemes un, acis atvēris, nekā neredzēja. Aiz rokām vezdami, tie ieveda viņu Damaskā.</VERS>
      <VERS vnumber="9">Un viņš tur bija trīs dienas nekā neredzēdams, neēdis un nedzēris.</VERS>
      <VERS vnumber="10">Bet Damaskā bija kāds māceklis, vārdā Ananija; un Kungs parādībā viņu uzrunāja: Ananij! Un tas sacīja: Šeit es esmu, Kungs.</VERS>
      <VERS vnumber="11">Un Kungs sacīja viņam: Celies un ej uz tā saukto Taisno ielu un uzmeklē Jūdas mājā tarsieti, vārdā Sauls, jo lūk, viņš tur lūdz Dievu.</VERS>
      <VERS vnumber="12">Un viņš redzēja vīrieti, vārdā Ananiju, kas ienāca un uzlika viņam rokas, lai tas atdabūtu redzi.</VERS>
      <VERS vnumber="13">Bet Ananija atbildēja: Kungs, es no daudziem esmu dzirdējis par šo vīru, cik daudz ļauna viņš Taviem svētajiem darījis Jeruzalemē;</VERS>
      <VERS vnumber="14">Un te viņam ir augsto priesteru pilnvara saistīt visus, kas piesauc Tavu vārdu.</VERS>
      <VERS vnumber="15">Tad Kungs sacīja viņam: Ej, jo viņš man ir izredzēts trauks, lai nestu manu vārdu pagāniem, ķēniņiem un Izraēļa bērniem.</VERS>
      <VERS vnumber="16">Jo es viņam rādīšu, cik daudz tam būs jācieš mana vārda dēļ.</VERS>
      <VERS vnumber="17">Un Ananija aizgāja un iegāja namā, un, uzlicis rokas, sacīja: Brāli, Saul, Kungs Jēzus, kas tev parādījās ceļā, pa kuru tu nāci, sūtīja mani, lai tu kļūtu redzīgs un Svētā Gara pilns.</VERS>
      <VERS vnumber="18">Un tūdaļ no viņa acīm nokrita it kā zvīņas; un viņš kļuva redzīgs. Viņš piecēlās un tika kristīts.</VERS>
      <VERS vnumber="19">Un viņš, pieņēmis barību, atspirga. Tad viņš dažas dienas palika pie mācekļiem, kas bija Damaskā.</VERS>
      <VERS vnumber="20">Un tūdaļ viņš sinagogās sludināja par Jēzu, ka Viņš ir Dieva Dēls.</VERS>
      <VERS vnumber="21">Bet visi, kas to dzirdēja, brīnījās un sacīja: Vai viņš nav tas, kas Jeruzalemē vajāja tos, kas piesauca šo vārdu? Un vai tāpēc viņš nav nācis šurp, lai tos saistītus vestu pie augstajiem priesteriem?</VERS>
      <VERS vnumber="22">Bet Sauls atspirga arvien vairāk un ienesa sajukumu jūdos, kas dzīvoja Damaskā, apstiprinādams, ka Šis ir Kristus.</VERS>
      <VERS vnumber="23">Kad pagāja vairākas dienas, jūdi kopīgi nolēma nonāvēt viņu.</VERS>
      <VERS vnumber="24">Bet Sauls uzzināja viņu viltību. Un tie sargāja vārtus dienu un nakti, lai viņu nonāvētu.</VERS>
      <VERS vnumber="25">Bet mācekļi, paņēmuši viņu, naktī nolaida grozā pāri mūrim un izglāba to.</VERS>
      <VERS vnumber="26">Nonācis Jeruzalemē, viņš mēģināja pievienoties mācekļiem, bet visi baidījās viņa, jo neticēja, ka viņš ir māceklis.</VERS>
      <VERS vnumber="27">Tad Barnaba, paņēmis viņu, aizveda pie apustuļiem un izstāstīja tiem, kā viņš ceļā redzēja Kungu, ka Viņš tam runāja un kā viņš Damaskā uzticīgi sludinājis Jēzus vārdā.</VERS>
      <VERS vnumber="28">Un viņš kopā ar tiem Jeruzalemē nāca un gāja, vaļsirdīgi sludinādams Kunga vārdā.</VERS>
      <VERS vnumber="29">Un viņš runāja ar pagāniem un pārrunāja ar grieķiem, bet tie meklēja viņu nonāvēt.</VERS>
      <VERS vnumber="30">Brāļi, to uzzinājuši, aizveda viņu uz Cēzareju un aizsūtīja uz Tarsu.</VERS>
      <VERS vnumber="31">Tad Baznīcai visā Jūdejā, Galilejā un Samarijā bija miers, un tā auga, dzīvodama Kunga bijībā un pilna Svētā Gara iepriecinājuma.</VERS>
      <VERS vnumber="32">Tad notika, ka Pēteris, apmeklēdams visus, nonāca pie svētajiem, kas dzīvoja Lidā.</VERS>
      <VERS vnumber="33">Tur viņš atrada kādu cilvēku, vārdā Aineju, kas astoņus gadus, triekas skarts, gulēja gultā.</VERS>
      <VERS vnumber="34">Un Pēteris sacīja viņam: Ainej, Kungs Jēzus Kristus tevi dziedina; celies un apklāj savu gultu! Un tūdaļ viņš piecēlās.</VERS>
      <VERS vnumber="35">Un viņu redzēja visi Lidas un Saronas iedzīvotāji, kas atgriezās pie Kunga.</VERS>
      <VERS vnumber="36">Bet Jopē bija kāda mācekle, vārdā Tabita, kas tulkojumā nozīmē stirna. Viņa bija bagāta labiem darbiem un dāvāja nabagiem dāvanas.</VERS>
      <VERS vnumber="37">Tanīs dienās notika, ka viņa saslima un nomira; un viņi to nomazgāja un nolika augštelpā.</VERS>
      <VERS vnumber="38">Bet tā kā Lida bija tuvu Jopei, mācekļi, izdzirduši, ka Pēteris atrodas tur, sūtīja divus vīrus pie viņa ar lūgumu, lai tas nekavējas atnākt pie viņiem.</VERS>
      <VERS vnumber="39">Tad Pēteris cēlās un aizgāja tiem līdz. Un kad viņš bija atnācis, tie uzveda viņu augštelpā; un visas atraitnes nostājās ap viņu, raudādamas un rādīdamas viņam svārkus un virsdrēbes, ko "Stirna" bija tām darinājusi.</VERS>
      <VERS vnumber="40">Kad visi bija izraidīti ārā, Pēteris, nometies ceļos, pielūdza Dievu un, pagriezies pret mironi, sacīja: Tabita, celies augšām! Un viņa atvēra savas acis un, Pēteri ieraudzījusi, atsēdās.</VERS>
      <VERS vnumber="41">Tad viņš, pasniedzis tai roku, to piecēla. Un viņš, saaicinājis svētos un atraitnes, rādīja tiem to dzīvu.</VERS>
      <VERS vnumber="42">Tas kļuva zināms visā Jopē, un daudzi ticēja uz Kungu.</VERS>
      <VERS vnumber="43">Un notika, ka viņš daudz dienas pavadīja Jopē pie kāda ādmiņa Sīmaņa.</VERS>
    </CHAPTER>
    <CHAPTER cnumber="10">
      <VERS vnumber="1">Bet Cēzarejā bija kāds vīrs, vārdā Kornēlijs. Viņš bija simtnieks tā sauktajā itāliešu karaspēka daļā;</VERS>
      <VERS vnumber="2">Viņš ar visu savu namu bija reliģiozs un dievbijīgs; tas deva daudz dāvanu ļaudīm un vienmēr lūdza Dievu.</VERS>
      <VERS vnumber="3">Ap devīto dienas stundu viņš parādībā skaidri redzēja Dieva eņģeli, kas ienāca pie viņa un sacīja: Kornēlij!</VERS>
      <VERS vnumber="4">Bet viņš, to uzlūkojis un baiļu pārņemts, sacīja: Kas ir, Kungs? Bet tas viņam sacīja: Tavas lūgšanas un tavas nabagu dāvanas pacēlušās Dieva priekšā, lai tevi pieminētu.</VERS>
      <VERS vnumber="5">Un tagad sūti vīrus uz Jopi un liec ataicināt zināmo Sīmani, kas tiek saukts Pēteris.</VERS>
      <VERS vnumber="6">Viņš viesojas pie viena ādmiņa Sīmaņa, kā māja atrodas pie jūras. Viņš tev pateiks, kas tev jādara.</VERS>
      <VERS vnumber="7">Kad eņģelis, kas viņam to teica, aizgāja, viņš pasauca savus divus kalpus un vienu dievbijīgu kareivi no tiem, kas bija pie viņa;</VERS>
      <VERS vnumber="8">Tiem viņš visu izstāstīja un aizsūtīja tos uz Jopi.</VERS>
      <VERS vnumber="9">Bet nākošajā dienā, kad tie vēl bija ceļā un tuvojās pilsētai, Pēteris ap sesto stundu uzkāpa mājas augšā lūgt Dievu.</VERS>
      <VERS vnumber="10">Un viņš izsalka un gribēja ēst. Kamēr tie sagatavoja, viņš tika garā aizrauts.</VERS>
      <VERS vnumber="11">Un viņš redzēja atvērtas debesis un kādu trauku nolaižamies, it kā lielu palagu aiz četriem stūriem no debesīm nolaistu zemē;</VERS>
      <VERS vnumber="12">Tanī bija visādi četrkājaiņi un zemes rāpuļi, un debess putni.</VERS>
      <VERS vnumber="13">Un balss vēstīja viņam: Pēteri, celies, nokauj un ēd!</VERS>
      <VERS vnumber="14">Bet Pēteris sacīja: Nē, Kungs, es nekad neesmu ēdis neko nešķīstu un netīru.</VERS>
      <VERS vnumber="15">Tad otrreiz balss uz viņu: Ko Dievs šķīstījis, to nesauc par nešķīstu!</VERS>
      <VERS vnumber="16">Tas notika trīs reizes; un trauks tūdaļ tika uzņemts debesīs.</VERS>
      <VERS vnumber="17">Un kamēr Pēteris sevī nodomāja, ko nozīmē redzētā parādība, lūk, Kornēlija sūtītie vīri, meklēdami Sīmaņa namu, stāvēja pie durvīm.</VERS>
      <VERS vnumber="18">Un tie sauca, jautādami: Vai te viesojas Sīmanis, kas tiek saukts Pēteris?</VERS>
      <VERS vnumber="19">Bet kamēr Pēteris domāja par parādību, Gars viņam sacīja: Lūk, trīs vīri tevi meklē.</VERS>
      <VERS vnumber="20">Tāpēc celies, nokāp un nemaz nešaubīdamies, ej viņiem līdz, jo es tos sūtīju!</VERS>
      <VERS vnumber="21">Bet Pēteris, nokāpis pie vīriem, sacīja: Lūk, es esmu tas, ko jūs meklējat. Kāda iemesla dēļ jūs atnācāt?</VERS>
      <VERS vnumber="22">Tie sacīja: Simtnieks Kornēlijs, taisnīgs un dievbijīgs vīrs, ko godina visa jūdu tauta, saņēma pamācību no svētā eņģeļa, lai aicinātu tevi savā namā un uzklausītu tavus vārdus.</VERS>
      <VERS vnumber="23">Tad viņš ieveda tos iekšā un uzņēma mājvietā; bet nākošajā dienā viņš cēlies gāja tiem līdz; arī daži brāļi no Jopes pavadīja viņu.</VERS>
      <VERS vnumber="24">Otrā dienā viņš nonāca Cēzarejā. Bet Kornēlijs, saaicinājis savus radus un tuvākos draugus, gaidīja viņus.</VERS>
      <VERS vnumber="25">Un notika, ka, Pēterim ienākot, Kornēlijs nāca viņam pretim un, nometies pie tā kājām, pagodināja viņu.</VERS>
      <VERS vnumber="26">Bet Pēteris pacēla viņu, sacīdams: Celies, arī es esmu cilvēks.</VERS>
      <VERS vnumber="27">Un viņš, sarunādamies ar to, iegāja iekšā un atrada daudz atnācēju.</VERS>
      <VERS vnumber="28">Un viņš tiem sacīja: Jūs zināt, ka jūdu cilvēkiem nav atļauts biedroties un satikties ar svešinieku; bet man Dievs atklāja, ka nevienu cilvēku nevajag uzskatīt par nešķīstu vai netīru.</VERS>
      <VERS vnumber="29">Tāpēc uzaicināts es atnācu bez šaubīšanās. Es jautāju, kādā iemesla dēļ jūs mani aicinājāt?</VERS>
      <VERS vnumber="30">Tad Kornēlijs sacīja: Pirms četrām dienām ap šo laiku, devītajā stundā, es lūdzu Dievu savā namā un, lūk, nostājās manā priekšā vīrs spožās drēbēs un sacīja:</VERS>
      <VERS vnumber="31">Kornēlij, tava lūgšana uzklausīta, un Dievs tavas labdarības dāvanas atminējies sava vaiga priekšā.</VERS>
      <VERS vnumber="32">Tāpēc sūti uz Jopi un liec ataicināt Sīmani, kas tiek saukts Pēteris; viņš viesojas ādmiņa Sīmaņa namā pie jūras.</VERS>
      <VERS vnumber="33">Tad es tūdaļ sūtīju pie tevis, un labi tu darīji atnākdams. Tagad mēs visi stāvam tavā priekšā, lai uzklausītu visu, ko Kungs tev pavēlējis.</VERS>
      <VERS vnumber="34">Bet Pēteris, atvēris savu muti, sacīja: Patiesi, es atzīstu ka Dievs nešķiro personas (5.Moz.10,17; Īj.34,19; Gudr.6,8; Rom.2,11; Gal.2,6; Ef.6,9; Kol.3,25; 1.Pēt.1,17)</VERS>
      <VERS vnumber="35">Bet ikvienā tautā tas, kas Viņa bīstas un taisnīgi dzīvo, ir Viņam patīkams.</VERS>
      <VERS vnumber="36">Dievs sūtīja vārdu Izraēļa bērniem, pasludinādams mieru caur Jēzu Kristu. (Viņš ir Kungs pār visiem.)</VERS>
      <VERS vnumber="37">Jūs zināt, kādi notikumi norisinājās visā Jūdejā, sākot ar Galileju, pēc kristības, ko sludināja Jānis.</VERS>
      <VERS vnumber="38">Kā Dievs ar Svēto Garu un spēku svaidīja Nācarieti Jēzu, kas staigāja, labu darīdams un dziedinādams visus velna nomāktos, jo Dievs bija ar Viņu.</VERS>
      <VERS vnumber="39">Mēs esam liecinieki visam tam, ko Viņš darīja Jūdu zemē un Jeruzalemē. Viņu tie nonāvēja, piesitot krustā.</VERS>
      <VERS vnumber="40">Dievs Viņu uzmodināja trešajā dienā un atļāva Viņam parādīties.</VERS>
      <VERS vnumber="41">Ne visai tautai, bet Dieva izredzētajiem lieciniekiem, mums, kas kopā ar Viņu ēdām un dzērām pēc augšāmcelšanās no miroņiem.</VERS>
      <VERS vnumber="42">Viņš mums pavēlēja sludināt tautai un apliecināt, ka Viņš ir Dieva ieceltais soģis pār dzīvajiem un mirušajiem.</VERS>
      <VERS vnumber="43">Par Viņu liecina visi pravieši, ka visi, kas uz Viņu tic, Viņa vārdā saņem grēku piedošanu.</VERS>
      <VERS vnumber="44">Kamēr Pēteris šos vārdus runāja, nāca Svētais Gars pār visiem, kas vārdos klausījās.</VERS>
      <VERS vnumber="45">Un apgraizītie ticīgie, kas atnāca kopā ar Pēteri, bija pārsteigti, ka Svētā Gara žēlastība tika izlieta arī uz pagāniem.</VERS>
      <VERS vnumber="46">Jo tie dzirdēja viņus valodās runājam un Dievu augsti teicam.</VERS>
      <VERS vnumber="47">Tad Pēteris sacīja: Kas var liegt ūdeni viņu kristīšanai, kas, tāpat kā mēs, saņēmuši Svēto Garu?</VERS>
      <VERS vnumber="48">Un viņš pavēlēja tos kristīt Kunga Jēzus vārdā. Tad tie lūdza viņu dažas dienas palikt pie tiem.</VERS>
    </CHAPTER>
    <CHAPTER cnumber="11">
      <VERS vnumber="1">Bet apustuļi un brāļi, kas bija Jūdejā, dzirdēja, ka arī pagāni pieņēmuši Dieva vārdu.</VERS>
      <VERS vnumber="2">Kad Pēteris nonāca Jeruzalemē, apgraizītie pārmeta viņam,</VERS>
      <VERS vnumber="3">Sacīdami: Kāpēc tu gāji pie neapgraizītajiem un ēdi kopā ar viņiem?</VERS>
      <VERS vnumber="4">Tad Pēteris iesāka un attēloja viņiem pēc kārtas, sacīdams:</VERS>
      <VERS vnumber="5">Jopes pilsētā būdams, es lūdzu Dievu un, garā aizrauts, redzēju parādību: kāds trauks nonāca it kā liels palags aiz četriem stūriem no debesīm, nolaidās, un tas nonāca pie manis.</VERS>
      <VERS vnumber="6">Tanī ieskatījies, es redzēju zemes četrkājaiņus un zvērus, un rāpuļus, un debess putnus.</VERS>
      <VERS vnumber="7">Bet es dzirdēju arī balsi man sakām: Celies, Pēteri, nokauj un ēd!</VERS>
      <VERS vnumber="8">Bet es sacīju: Nekad nē, Kungs, jo nekas nešķīsts vai netīrs nekad nav nācis manā mutē.</VERS>
      <VERS vnumber="9">Tad balss no debesīm otrreiz man atbildēja: Ko Dievs šķīstījis, to nesauc par nešķīstu!</VERS>
      <VERS vnumber="10">Tas notika trīskārt, un viss tika paņemts atpakaļ debesīs.</VERS>
      <VERS vnumber="11">Un, lūk, trīs vīri no Cēzarejas, kas bija sūtīti pie manis, tūdaļ nostājās pie nama, kurā es biju.</VERS>
      <VERS vnumber="12">Un Gars man sacīja, lai es, nemaz nešaubīdamies, eju tiem līdz. Bet arī šie brāļi nāca kopā ar mani, un mēs iegājām tā vīra namā.</VERS>
      <VERS vnumber="13">Bet tas mums stāstīja, ka viņš savā namā redzējis stāvam eņģeli un viņam sakām: Sūti uz Jopi un liec ataicināt Sīmani, kas tiek saukts Pēteris,</VERS>
      <VERS vnumber="14">Viņš tev pateiks vārdus, ar kuriem tu un viss tavs nams tiks atpestīti.</VERS>
      <VERS vnumber="15">Bet kad es sāku runāt, Svētais Gars nāca pār viņiem tāpat kā sākumā pār mums.</VERS>
      <VERS vnumber="16">Tad es atminējos Kunga vārdu, ko Viņš sacījis: Jānis kristīja ar ūdeni, bet jūs tiksiet kristīti Svētajā Garā. (Apd.1,5; Mt.3,11; Mk.1,8; Lk.3,16)</VERS>
      <VERS vnumber="17">Ja tad Dievs to pašu žēlastību devis viņiem, kā arī jums, kas esam ticējuši uz Kungu Jēzu Kristu, kas tad es esmu, ka spētu pretoties Dievam?</VERS>
      <VERS vnumber="18">To dzirdējuši, tie apklusa un godināja Dievu, sacīdami: Tātad arī pagāniem Dievs devis atgriešanos no grēkiem dzīvībā.</VERS>
      <VERS vnumber="19">Bet tie, kas tika izklīdināti vajāšanās, kuras notika Stefana dēļ, aizgāja līdz Feniķijai un Kiprai, un Antiohijai, nesludinādami šo vārdu nevienam kā tikai jūdiem.</VERS>
      <VERS vnumber="20">Bet daži no tiem bija vīri no Kipras un Kirēnes, kas, nonākuši Antiohijā, runāja grieķiem, sludinādami Kungu Jēzu.</VERS>
      <VERS vnumber="21">Un Kunga roka bija ar viņiem; liels skaits ticēja un atgriezās pie Kunga.</VERS>
      <VERS vnumber="22">Tad šī vēsts nonāca Jeruzalemes baznīcas ausīs, un viņi sūtīja Barnabu uz Antiohiju.</VERS>
      <VERS vnumber="23">Viņš, atnācis un Dieva žēlastību redzējis, priecājās un pamudināja visus turēties pie Kunga ar patiesu sirdi.</VERS>
      <VERS vnumber="24">Jo viņš bija labs cilvēks un Svētā.Gara un ticības pilns. Un daudz ļaužu pievienojās Kungam.</VERS>
      <VERS vnumber="25">Tad Barnaba aizgāja uz Tarsu uzmeklēt Saulu. Un atradis to, atveda uz Antiohiju.</VERS>
      <VERS vnumber="26">Un veselu gadu viņi tur darbojās baznīcā un mācīja daudz ļaužu, un Antiohijas mācekļi pirmo reizi sāka saukties par kristīgajiem.</VERS>
      <VERS vnumber="27">Tanīs dienās no Jeruzalemes uz Antiohiju atnāca pravieši. </VERS>
      <VERS vnumber="28">Un viens no tiem, vārdā Agabs, cēlās un Garā norādīja, ka liels bads nāks pār visu zemeslodi. Tas notika Klaudija laikā. </VERS>
      <VERS vnumber="29">Bet visi mācekļi apņēmās, kā kurš varēdams, sūtīt pabalstu brāļiem, kas dzīvoja Jūdejā.</VERS>
      <VERS vnumber="30">To viņi arī izdarīja. Caur Barnabas un Saula rokām viņi sūtīja vecākajiem.</VERS>
    </CHAPTER>
    <CHAPTER cnumber="12">
      <VERS vnumber="1">Tanī pat laikā ķēniņš Herods pielika rokas, lai mocītu dažus no Baznīcas.</VERS>
      <VERS vnumber="2">Viņš ar zobenu nonāvēja Jēkabu, Jāņa brāli.</VERS>
      <VERS vnumber="3">Bet viņš, redzēdams, ka tas patika jūdiem, lika apcietināt arī Pēteri. Bija neraudzētās maizes dienas.</VERS>
      <VERS vnumber="4">To saņēmis un cietumā ielicis, viņš nodeva to sargāšanai četrkārtējai sardzei, ik pa četri kareivji, gribēdams viņu pēc Lieldienām vest tautas priekšā.</VERS>
      <VERS vnumber="5">Un Pēteris tika turēts cietumā, bet Baznīca lūdza Dievu par viņu bez mitēšanās.</VERS>
      <VERS vnumber="6">Bet tanī pat naktī, kad Herods gribēja viņu aizvest, Pēteris divām važām sasiets, gulēja starp diviem kareivjiem, un sargi pie durvīm sargāja cietumu.</VERS>
      <VERS vnumber="7">Un, lūk, Kunga eņģelis piestājās, un gaisma atspīdēja telpā. Viņš sita Pēterim sānos, uzmodināja to un sacīja: Celies žigli! Un važas nokrita no viņa rokām.</VERS>
      <VERS vnumber="8">Tad eņģelis viņam sacīja: Apjozies un apaun savas kurpes! Un viņš tā izdarīja. Un viņš tam sacīja: Ietērpies savā mētelī un seko man!</VERS>
      <VERS vnumber="9">Un izgājis viņš tam sekoja un nezināja, ka tas, ko eņģelis darīja, ir īstenība, bet domāja, ka viņš redz parādību.</VERS>
      <VERS vnumber="10">Bet viņi, pagājuši garām pirmajai un otrajai sardzei, nonāca pie dzelzs vārtiem, kas veda pilsētā. Tie atvērās paši no sevis. Un izgājuši viņi nogāja vienu ielu, un eņģelis tūdaļ aizgāja no viņa.</VERS>
      <VERS vnumber="11">Un Pēteris atjēdzies sacīja: Tagad es tiešām zinu, ka Kungs sūtījis savu eņģeli un izglābis mani no Heroda rokām un no visa, ko jūdu tauta gaidīja.</VERS>
      <VERS vnumber="12">Un apskatījies viņš aizgāja Jāņa, tā sauktā Marka, mātes Marijas namā. Tur daudzi bija sapulcējušies un lūdza Dievu.</VERS>
      <VERS vnumber="13">Kad Pēteris pieklauvēja pie sētas vārtiem, tad kalpone, vārdā Rode, iznāca klausīties;</VERS>
      <VERS vnumber="14">Un viņa, Pētera balsi pazinusi, priekā neatvēra durvis, bet ieskrēja iekšā, lai paziņotu, ka Pēteris stāv aiz durvīm.</VERS>
      <VERS vnumber="15">Bet tie sacīja viņai: Tu esi neprātīga. Bet viņa apgalvoja, ka tas tā ir. Tad viņi sacīja: Tas ir viņa eņģelis.</VERS>
      <VERS vnumber="16">Pēteris tomēr turpināja klaudzināt. Kad atvēra, tie viņu redzēja un brīnījās.</VERS>
      <VERS vnumber="17">Pamājis viņiem ar roku, lai tie klusētu, viņš pastāstīja, kā Kungs izvedis viņu no cietuma, un sacīja: Paziņojiet to Jēkabam un brāļiem! Un viņš izgājis devās uz citu vietu.</VERS>
      <VERS vnumber="18">Dienai iestājoties, kareivjos radās liels uztraukums: kas gan noticis ar Pēteri.</VERS>
      <VERS vnumber="19">Tad Herods meklēja viņu, bet neatrada; un viņš, nopratinājis sargus, pavēlēja tos aizvest. Tad viņš parcēlās no Jūdejas uz Cēzareju un uzturējās tur.</VERS>
      <VERS vnumber="20">Bet viņš bija naidā ar tiriešiem un sidoniešiem. Tie vienprātīgi nāca pie viņa un, pārliecinājuši ķēniņa kambarkungu Blastu, lūdza mieru, jo to zemes pārtika no viņa.</VERS>
      <VERS vnumber="21">Tad noteiktā dienā Herods, tērpies ķēniņa tērpā, apsēdās tronī un uzrunāja viņus.</VERS>
      <VERS vnumber="22">Bet tauta sauca: Tā ir Dieva balss, bet ne cilvēka!</VERS>
      <VERS vnumber="23">Kunga eņģelis viņu tūdaļ sita, jo viņš nedeva Dievam godu; un viņš, tārpu saēsts, nomira.</VERS>
      <VERS vnumber="24">Bet Kunga vārds auga un izplatījās.</VERS>
      <VERS vnumber="25">Savu uzdevumu izpildījuši, Barnaba un Sauls atgriezās no Jeruzalemes, ņemdami līdz Jāni, kas tika saukts Marks.</VERS>
    </CHAPTER>
    <CHAPTER cnumber="13">
      <VERS vnumber="1">Antiohijas baznīcā bija pravieši un mācītāji, starp kuriem Barnaba un Sīmanis, saukts Melnais, un kirēnietis Lūcijs, un Manaēns, kas bija uzaudzis kopā ar tetrarhu Herodu un Sauls.</VERS>
      <VERS vnumber="2">Kad viņi kalpoja Kungam un gavēja, Svētais Gars sacīja tiem: Nošķiriet man Saulu un Barnabu darbam, kādam es tos esmu aicinājis!</VERS>
      <VERS vnumber="3">Tad viņi gavēja un lūdza Dievu, un, tiem rokas uzlikuši, atlaida tos.</VERS>
      <VERS vnumber="4">Un tie, Svētā Gara sūtīti, aizgāja uz Seleikiju, bet no turienes kuģī pārcēlās uz Kipru.</VERS>
      <VERS vnumber="5">Un viņi, nonākuši Salamīnā, sludināja Dieva vārdu jūdu sinagogās, un Jānis tiem bija palīgs.</VERS>
      <VERS vnumber="6">Un tie, pārstaigājuši visu salu līdz Pafai, atrada kādu jūdu vīru, vārdā Barjēzu, burvi, viltus pravieti.</VERS>
      <VERS vnumber="7">Tas bija kopā ar prokonsulu Sergiju Pāvilu, ļoti saprātīgu vīru. Šis, ataicinājis Barnabu un Saulu, vēlējās dzirdēt Dieva vārdu.</VERS>
      <VERS vnumber="8">Bet tiem pretojās burvis Elims (tā tulko viņa vārdu), cenzdamies prokonsulu novērst no ticības.</VERS>
      <VERS vnumber="9">Bet Sauls, kas ir arī Pāvils, Svētā Gara pilns, uzlūkojis viņu,</VERS>
      <VERS vnumber="10">Sacīja: Ak, tu, sātana bērns, visas viltības un melu pilns, katras taisnības ienaidnieks, vai tu nemitēsies sagrozīt Kunga taisnos ceļus?</VERS>
      <VERS vnumber="11">Un, lūk, Kunga roka ir pret tevi; un tu būsi akls un kādu laiku neredzesi sauli. Un tūdaļ krēsla un tumsa nāca pār viņu, un viņš, apkārt staigādams, meklēja, kas viņam sniegtu roku.</VERS>
      <VERS vnumber="12">Tad prokonsuls, redzēdams notikušo, ticēja, brīnīdamies par Kunga mācību.</VERS>
      <VERS vnumber="13">Aizbraukušu no Pafas, Pāvils un tie, kas kopā ar viņu bija, nonāca Pamfilijas Pergā, bet Jānis šķīrās no viņiem un atgriezās Jeruzalemē.</VERS>
      <VERS vnumber="14">No Pergas, tālāk iedami, viņi nonāca Pizidijas Antiohijā, un, iegājuši sabata dienā sinagogā, apsēdās.</VERS>
      <VERS vnumber="15">Pēc bauslības un praviešu nolasīšanas sinagogas priekšnieki sūtīja pie viņiem, sacīdami: Brāļi, ja jums ir kādi pamācības vārdi ļaudīm, tad sakiet!</VERS>
      <VERS vnumber="16">Tad Pāvils piecēlās, ar roku norādījis klusēt, sacīja: Izraēliešu vīri un jūs, kas bīstaties Dievu, klausieties!</VERS>
      <VERS vnumber="17">Izraēļa tautas Dievs izredzēja mūsu tēvus un paaugstināja tautu, kad viņi bija piedzīvotāji Ēģiptes zemē un, paceltu roku, izveda viņus no tās,</VERS>
      <VERS vnumber="18">Un četrdesmit gadu laikā Viņš pacieta to izturēšanos tuksnesī.</VERS>
      <VERS vnumber="19">Viņš iznīcināja septiņas tautas Kanaana zemē un ar lozi piešķīra tiem viņu zemi</VERS>
      <VERS vnumber="20">Apmēram pēc četri simti piecdesmit gadiem; pēc tam Viņš deva soģus līdz pravietim Samuēlam.</VERS>
      <VERS vnumber="21">Pēc tam viņi prasīja ķēniņu, un Dievs deva tiem Saulu, Kīsa dēlu, Benjamina cilts vīru, četrdesmit gadu ilgi.</VERS>
      <VERS vnumber="22">To atmetis, Viņš iecēla tiem ķēniņu Dāvidu. Tam Viņš, liecību dodams, sacīja: Es atradu Dāvidu, Jeses dēlu, vīru pēc savas sirds, kas darīs visu, ko vēlos. (1 Ķēn.13,14; Ps.88,21)</VERS>
      <VERS vnumber="23">No viņa pēcnācējiem Dievs saskaņā ar solījumu sūtīja Izraēlim Pestītāju Jēzu.</VERS>
      <VERS vnumber="24">Pirms Viņa atnākšanas Jānis sludināja visai Izraēļa tautai grēku nožēlošanas kristību.</VERS>
      <VERS vnumber="25">Bet, kad Jānis bija pabeidzis savas gaitas, viņš sacīja: Es neesmu tas, par ko jūs mani turat, bet, lūk, pēc manis nāk Tas, kam neesmu cienīgs atraisīt kāju apavus.</VERS>
      <VERS vnumber="26">Brāļi, Ābrahama cilts bērni, un jūs, kas bīstaties Dievu, jums šis pestīšanas vārds ir sūtīts!</VERS>
      <VERS vnumber="27">Jo Jeruzalemes iedzīvotāji un viņu priekšnieki, Viņu neatzīdami un notiesādami, izpildīja praviešu vārdus, kas katrā sabatā tiek lasīti.</VERS>
      <VERS vnumber="28">Un tie, nekādu nāves vainu pie Viņa neatraduši, prasīja Pilātam, lai Viņu nonāvētu.</VERS>
      <VERS vnumber="29">Kad tie visu bija izpildījuši, kas par Viņu rakstīts, noņēmuši Viņu no krusta, tie ielika Viņu kapā.</VERS>
      <VERS vnumber="30">Bet trešajā dienā Dievs uzmodināja Viņu no miroņiem, un Viņš daudzās dienās parādījās tiem,</VERS>
      <VERS vnumber="31">Kas kopā ar Viņu no Galilejas atnāca Jeruzalemē. Tie līdz šim ir Viņa liecinieki tautā.</VERS>
      <VERS vnumber="32">Un mēs pasludinām jums to solījumu, kas dots mūsu tēviem;</VERS>
      <VERS vnumber="33">Jo Dievs, uzmodinādams Jēzu, izpildīja to mūsu bērniem, kā tas otrā psalmā rakstīts: Tu esi mans dēls, šodien es Tevi esmu dzemdinājis. (Ps.2,7)</VERS>
      <VERS vnumber="34">Bet ka Viņš To no miroņiem uzmodinājis, un Tas jau vairs iznīcībā neatgriezīsies, to Viņš tā pateicis: Es jums došu Dāvida uzticamos svētumus. (Is.55,3)</VERS>
      <VERS vnumber="35">Tāpat Viņš arī citur saka: Tu nedosi savam Svētajam redzēt satrūdēšanu. (Ps.15,10)</VERS>
      <VERS vnumber="36">Bet Dāvids, nokalpojis savā paaudzē Dieva prātam, aizmiga, un viņš tika guldīts pie saviem tēviem un redzēja satrūdēšanu. (3.Ķēn.2,10)</VERS>
      <VERS vnumber="37">Bet Tas, ko Dievs uzmodināja no miroņiem, neredzēja satrūdēšanu.</VERS>
      <VERS vnumber="38">Tāpēc, brāļi, lai jums zināms, ka caur Viņu tiek jums pasludināta grēku piedošana, un visās tanīs lietās, no kā jūs Mozus bauslībā nevarējāt attaisnoties,</VERS>
      <VERS vnumber="39">Ikviens, kas tic, caur Viņu tiek attaisnots.</VERS>
      <VERS vnumber="40">Tāpēc, pielūkojiet, ka pār jums nenāk tas, ko pravieši sacījuši: </VERS>
      <VERS vnumber="41">Skatieties, nievātāji, un brīnieties, un iznīkstiet, jo es daru darbu jūsu dienās, darbu, kam jūs neticēsiet, ja kāds jums par to stāstīs.</VERS>
      <VERS vnumber="42">Viņiem izejot, tie lūdza, lai nākošajā sabatā tiem runā šos vārdus.</VERS>
      <VERS vnumber="43">Kad sinagoga bija atlaista, daudzi jūdi un dievbijīgie prozelīti sekoja Pāvilam un Barnabam; viņi tiem runāja un skubināja pastāvēt Dieva žēlastībā.</VERS>
      <VERS vnumber="44">Nākošajā sabatā gandrīz visa pilsēta sapulcējās klausīties Dieva vārdu.</VERS>
      <VERS vnumber="45">Bet jūdi, redzēdami daudz ļaužu, iedegās naidā un zaimodami runāja pretim tam, ko Pāvils sacīja.</VERS>
      <VERS vnumber="46">Tad Pāvils un Barnaba vaļsirdīgi pateica: Dieva vārdu vajadzēja vispirms jums sludināt, bet tā kā jūs to atmetāt un sevi uzskatāt par mūžīgās dzīves necienīgiem, tad, lūk, mēs griežamies pie pagāniem.</VERS>
      <VERS vnumber="47">Jo tā Kungs mums pavēlējis: Es Tevi nolikšu pagāniem par gaismu, lai Tu būtu pestīšana līdz pasaules galam. (Is.49,6)</VERS>
      <VERS vnumber="48">Pagāni, to dzirdēdami, priecājās un godināja Kunga vārdu; un tie, kas mūžīgai dzīvei bija izredzēti, ticēja.</VERS>
      <VERS vnumber="49">Un Kunga vārds izpaudās visā apgabalā.</VERS>
      <VERS vnumber="50">Bet jūdi, sakūdījuši dievbijīgas un cienītas sievietes un pilsētas ievērojamākos vīrus, sacēla vajāšanu pret Pāvilu un Barnabu un izdzina viņus no savām robežām.</VERS>
      <VERS vnumber="51">Un tie, nokratījuši uz viņiem putekļus no savām kājām, aizgāja uz Ikoniju.</VERS>
      <VERS vnumber="52">Bet mācekļi bija prieka un Svētā Gara pilni.</VERS>
    </CHAPTER>
    <CHAPTER cnumber="14">
      <VERS vnumber="1">Un notika, ka Ikonijā viņi kopā iegāja jūdu sinagogā un tā runāja, ka liels daudzums jūdu un grieķu kļuva ticīgi.</VERS>
      <VERS vnumber="2">Bet neticīgie jūdu kūdīja un pamudināja pagānu sirdis uz naidu pret brāļiem.</VERS>
      <VERS vnumber="3">Viņi tur uzturējās diezgan ilgu laiku, uzticīgi kalpodami Kungam, kas apliecināja savu žēlastības vārdu, likdams zīmēm un brīnumiem notikt caur viņu rokām.</VERS>
      <VERS vnumber="4">Tad sašķēlās pilsētas ļaudis, jo citi bija ar jūdiem, bet citi ar apustuļiem.</VERS>
      <VERS vnumber="5">Bet tad notika pagānu, jūdu un to priekšnieku uzmākšanās, lai nodarītu tiem pārestību un nomētātu viņus akmeņiem.</VERS>
      <VERS vnumber="6">To nojauzdami, viņi aizbēga uz Likaonijas pilsētām Listru un Derbi un visu tā apgabala apkārtni. Tur viņi sludināja evaņģēliju.</VERS>
      <VERS vnumber="7">Un Listrā sēdēja kāds vīrs slimām kājām, būdams tizls no savas mātes miesām, kas vēl nekad nebija staigājis.</VERS>
      <VERS vnumber="8">Viņš dzirdēja Pāvilu runājam, kas, to uzlūkodams un redzēdams, ka tam ir ticība kļūt dziedinātam,</VERS>
      <VERS vnumber="9">Skaļā balsī sacīja: Celies stāvus uz savām kājām! Un viņš uzlēca un staigāja.</VERS>
      <VERS vnumber="10">Bet ļaudis, redzēdami to, ko darīja Pāvils, pacēla savas balsis un likaoniski sacīja: Dievi kļuvuši līdzīgi cilvēkiem un nonākuši pie mums.</VERS>
      <VERS vnumber="11">Un viņi nosauca Barnabu par Jupiteru, bet Pāvilu par Merkuriju, jo viņš bija galvenais runātājs.</VERS>
      <VERS vnumber="12">Bet Jupitera priesteris, kas atradās ārpus pilsētas, atvedis vēršus un vainagus pie vārtiem, gribēja kopā ar ļaudīm upurēt.</VERS>
      <VERS vnumber="13">Kad apustuļi Barnaba un Pāvils to dzirdēja, tie saplēsa savas drēbes un, izsteigušies pie ļaudīm, kliedza,</VERS>
      <VERS vnumber="14">Sacīdami: Vīri, ko jūs darāt? Arī mēs esam līdzīgi jums mirstīgi cilvēki, kas jums sludinām no šī tukšuma atgriezties pie dzīvā Dieva, kas radījis debesis un zemi, un jūru, un visu, kas tanīs ir.</VERS>
      <VERS vnumber="15">Kas pagājušās paaudzēs visām tautām atļāvis iet savus ceļus.</VERS>
      <VERS vnumber="16">Viņš neatstāja sevi bez apliecinājuma, darīdams labi no debesīm, dodams lietu un auglīgus laukus, pildīdams mūs ar barību, bet mūsu sirdis ar prieku.</VERS>
      <VERS vnumber="17">To runādami, viņi tikko nomierināja ļaudis, lai tie viņiem neupurētu.</VERS>
      <VERS vnumber="18">Tad atnāca daži jūdi no Antiohijas un Ikonijas un, pierunājuši ļaudis, apmētāja Pāvilu akmeņiem. Domādami, ka viņš miris, tie izvilka viņu ārpus pilsētas.</VERS>
      <VERS vnumber="19">Kad mācekļi sapulcējās ap viņu, tas uzcēlās un iegāja pilsētā, bet nākošajā dienā kopā ar Barnabu aizgāja uz Derbi.</VERS>
      <VERS vnumber="20">Pasludinājuši evaņģēliju šai pilsētai un daudzus pamācījuši, tie atgriezās Listrā un Ikonijā, un Antiohijā,</VERS>
      <VERS vnumber="21">Stiprinādami mācekļu dvēseles un pamudinādami pastāvēt ticībā, jo caur daudz ciešanām pienākas mums ieiet Dieva valstībā.</VERS>
      <VERS vnumber="22">Un tie, iecēluši atsevišķām baznīcām prezbiterus, Dievu pielūgdami un gavēdami, novēlēja tos Kungam, uz ko viņi ticēja.</VERS>
      <VERS vnumber="23">Un pārstaigājuši Pizidiju, viņi nonāca Pamfīlijā.</VERS>
      <VERS vnumber="24">Tad viņi sludināja Dieva vārdu Pergā un aizgāja uz Ataliju.</VERS>
      <VERS vnumber="25">No turienes viņi kuģī pārcēlās uz Antiohiju, no kurienes tie bija nodoti Dieva žēlastības darbam, ko viņi izpildīja.</VERS>
      <VERS vnumber="26">Tur nonākuši un draudzi sapulcinājuši, tie stāstīja, cik daudz Dievs ar tiem darījis un kā Viņš pagāniem atvēris ticības durvis.</VERS>
      <VERS vnumber="27">Pie mācekļiem viņi uzturējās labu laiku.</VERS>
    </CHAPTER>
    <CHAPTER cnumber="15">
      <VERS vnumber="1">Un daži, atnākuši no Jūdejas, mācīja brāļus: Ja jūs neapgraiza pēc Mozus ieraduma, jūs nevarat tikt pestīti.</VERS>
      <VERS vnumber="2">Pāvilam un Barnabam izcēlās ar viņiem ne mazums strīdu; un viņi nolēma, lai Pāvils un Barnaba, un daži no pārējiem aizietu šinī jautājumā uz Jeruzalemi pie apustuļiem un prezbiteriem.</VERS>
      <VERS vnumber="3">Tad viņi, draudzes pavadīti, gāja caur Feniķiju un Samariju, stāstīdami par pagānu atgriešanos, un sagādāja brāļiem lielu prieku.</VERS>
      <VERS vnumber="4">Kad viņi nonāca Jeruzalemē, tos uzņēma draudze un apustuļi, un vecākie, un viņi stāstīja, ko lielu Dievs ar tiem darījis.</VERS>
      <VERS vnumber="5">Tad daži no farizeju sektas, kas bija ticīgi, cēlās, sacīdami: Vajag viņus apgraizīt un pavēlēt tiem pildīt Mozus likumu.</VERS>
      <VERS vnumber="6">Apustuļi un vecākie sapulcējās, lai apspriestu šo jautājumu.</VERS>
      <VERS vnumber="7">Bet kad izcēlās liels strīds, Pēteris piecēlies sacīja viņiem: Brāļi, jūs zināt, ka Dievs kopš sendienām izvēlējies starp mums, ka pagāni no manas mutes dzirdētu evaņģēlija vārdu un ticētu.</VERS>
      <VERS vnumber="8">Un Dievs, kas pazīst sirdis, apliecināja, dodams tiem Svēto Garu, tāpat kā mums;</VERS>
      <VERS vnumber="9">Ticībā šķīstīdams to sirdis, Viņš nešķiroja mūs un viņus. </VERS>
      <VERS vnumber="10">Bet ko jūs tagad Dievu kārdināt, likdami mācekļu kaklā jūgu, ko ne mūsu tēvi, ne mēs nespējam nest?</VERS>
      <VERS vnumber="11">Bet mēs ticam, ka caur Kunga Jēzus Kristus žēlastību tiksim pestīti tāpat kā viņi.</VERS>
      <VERS vnumber="12">Tad viss pulks klusēja un klausījās, kad Barnaba un Pāvils stāstīja, cik lielas zīmes un brīnumus Dievs darījis caur viņiem pagānu vidū.</VERS>
      <VERS vnumber="13">Un kad viņi apklusa, Jēkabs atbildēja, sacīdams: Vīri, brāļi, uzklausiet mani!</VERS>
      <VERS vnumber="14">Sīmanis stāstīja, kā Dievs pirmo reizi apžēlojies, lai no pagāniem veidotu tautu savam vārdam.</VERS>
      <VERS vnumber="15">Un ar to saskan praviešu vārdi, kā rakstīts:</VERS>
      <VERS vnumber="16">Pēc tam es atgriezīšos un atkal uzcelšu Dāvida sagruvušo telti, un to, kas tanī sagrauts, es atjaunošu un uzcelšu.</VERS>
      <VERS vnumber="17">Lai Kungu meklētu pārējie ļaudis un visas tautas, pār kurām mans vārds piesaukts, saka Kungs, kas to dara. (Am.9,11-12)</VERS>
      <VERS vnumber="18">No mūžības Kungam zināms Viņa darbs.</VERS>
      <VERS vnumber="19">Tāpēc es spriežu, ka nav apgrūtināmi tie, kas no pagāniem atgriežas pie Dieva.</VERS>
      <VERS vnumber="20">Bet jāraksta viņiem, lai tie sargās no apgānīšanās ar elkiem un no netiklības, un no nožņaugtiem, un no asinīm.</VERS>
      <VERS vnumber="21">Jo Mozum no senlaikiem visās pilsētās ir savi sludinātāji sinagogās, kur katru sabatu viņi lasa.</VERS>
      <VERS vnumber="22">Tad apustuļi un vecākie kopā ar draudzi nolēma izvēlēt no sava vidus starp brāļiem cienījamus vīrus: Jūdu, kas saucās Barsaba, un Sīlu, lai sūtītu tos kopā ar Pāvilu un Barnabu uz Antiohiju.</VERS>
      <VERS vnumber="23">Viņu rokām rakstīdami: Apustuļi un vecākie brāļi sūta sveicienu tiem brāļiem no pagāniem, kas Antiohijā, Sīrijā un Kilikijā.</VERS>
      <VERS vnumber="24">Tā kā mēs dzirdējām, ka daži, kas nākuši no mums, kam mēs neesam pavēlējuši, nogājuši uztrauca jūs vārdiem, samulsinādami jūsu dvēseles,</VERS>
      <VERS vnumber="25">Tad mēs, kopā sapulcējušies, nolēmām izvēlēt vīrus un sūtīt pie jums tos kopā ar mums dārgajiem - Barnabu un Pāvilu.</VERS>
      <VERS vnumber="26">Cilvēkiem, kas savas dzīvības devuši par mūsu Kunga Jēzus Kristus vārdu.</VERS>
      <VERS vnumber="27">Mēs nosūtījām Jūdu un Saulu, kas jums to pašu vārdiem pasacīs.</VERS>
      <VERS vnumber="28">Jo Svētajam Garam un mums paticis neuzlikt jums nekādu citu nastu, kā vien šo nepieciešamo:</VERS>
      <VERS vnumber="29">Lai jūs sargātos no elku upuriem un asinīm, un nožņaugtā, un netiklības. No tā sargādamies, jūs labi darīsiet. Palieciet veseli!</VERS>
      <VERS vnumber="30">Tad tie tika atlaisti, un viņi nonāca Antiohijā. Draudzi sapulcinājuši, tie atdeva vēstuli.</VERS>
      <VERS vnumber="31">Kad tie to izlasīja, viņi priecājās par šo mierinājumu.</VERS>
      <VERS vnumber="32">Bet Jūda un Sīla, paši pravieši būdami, daudz vārdiem pamācīja un stiprināja brāļus.</VERS>
      <VERS vnumber="33">Kad viņi kādu laiku tur bija palikuši, brāļi tos atlaida mierā pie tiem, kas viņus bija sūtījuši.</VERS>
      <VERS vnumber="34">Tomēr Sīla nolēma palikt tur, bet Jūda aizgāja viens uz Jeruzalemi.</VERS>
      <VERS vnumber="35">Pāvils un Barnaba uzturējās Antiohijā un kopā ar daudz citiem mācīja un sludināja Kunga vārdu.</VERS>
      <VERS vnumber="36">Pēc dažām dienām Pāvils sacīja Barnabam: Atgriezīsimies un apmeklēsim brāļus visās pilsētās, kur sludinājām Kunga vārdu, kā viņiem klājās. &lt;font size=2&gt;&lt;b&gt;37.&lt;/b&gt;&lt;/font&gt;</VERS>
      <VERS vnumber="38">Bet Pāvils lūdza viņu, ka nevajag ņemt, jo tas Pamfilijā nošķīrās no viņiem un negāja līdzi darbā.</VERS>
      <VERS vnumber="39">Tad radās nesaskaņas, tā ka viņi šķīrās viens no otra: un Barnaba, paņēmis līdz Marku, pārcēlās uz Kipru.</VERS>
      <VERS vnumber="40">Bet Pāvils, izvēlējies sev Sīlu, devās ceļā, un brāļi to novēlēja Dieva žēlastībai.</VERS>
      <VERS vnumber="41">Viņš pārstaigāja Sīriju un Kilikiju, stiprinādams draudzes un pavēlēdams izpildīt visas apustuļu un vecāko pavēles.</VERS>
    </CHAPTER>
    <CHAPTER cnumber="16">
      <VERS vnumber="1">Tad viņš nonāca Derbē un Listrā. Lūk, un tur bija kāds māceklis, vārdā Timotejs, ticīgas jūdu sievietes dēls, bet tēvs bija pagāns.</VERS>
      <VERS vnumber="2">Brāļi, kas bija Listrā un Ikonijā, liecināja par viņu labu.</VERS>
      <VERS vnumber="3">Pāvils vēlējās, lai tas viņam ietu līdz, un, paņēmis, apgraizīja to jūdu dēļ, jo visi zināja, ka viņa tēvs ir pagāns.</VERS>
      <VERS vnumber="4">Pārstaigādami pilsētas, viņi nodeva pildīšanai noteikumus, ko apustuļi un vecākie Jeruzalemē bija lēmuši.</VERS>
      <VERS vnumber="5">Un tā draudzes tika stiprinātas ticībā un ik dienas pavairojās skaitā.</VERS>
      <VERS vnumber="6">Bet kad viņi gāja caur Frīģiju un Galatijas apvidu, Svētais Gars aizliedza viņiem sludināt Dieva vārdu Āzijā.</VERS>
      <VERS vnumber="7">Nonākuši Mīzijā, viņi mēģināja iet uz Bitīniju, bet Jēzus Gars viņiem to neļāva.</VERS>
      <VERS vnumber="8">Tad viņi, pagājuši garām Mīzijai, nonāca Troadā.</VERS>
      <VERS vnumber="9">Un naktī Pāvils redzēja parādību: kāds vīrietis, maķedonietis, stāvēja un lūdza viņu, sacīdams: Nāc uz Maķedoniju un palīdzi mums!</VERS>
      <VERS vnumber="10">Bet kad viņš parādību bija redzējis, mēs tūdaļ taisījāmies iet uz Maķedoniju, būdami pārliecināti, ka Dievs mūs sauc sludināt viņiem evaņģēliju.</VERS>
      <VERS vnumber="11">No Troadas aizbraukuši, mēs tiešā ceļā nonācām Samotrākē un nākošajā dienā Neapolē,</VERS>
      <VERS vnumber="12">Un to turienes Filipos, kas ir pirmā vienas Maķedonijas daļas pilsēta un kolonija. Šinī pilsētā mēs pavadījām dažas dienas pārrunās.</VERS>
      <VERS vnumber="13">Tad sabata dienā mēs izgājām ārpus vārtiem pie upes, kur, šķiet, notika lūgšana; un apsēdušies mēs runājām ar sievietēm, kas tur bija sapulcējušās.</VERS>
      <VERS vnumber="14">Klausījās arī kāda sieviete, vārdā Līdija, kas godināja Dievu un bija purpura pārdevēja Tiatiras pilsētā. Kungs atvēra viņas sirdi, lai ievērotu to, ko runāja Pāvils.</VERS>
      <VERS vnumber="15">Kad viņa un viņas nams bija kristīti, tā mūs lūdza, sacīdama: Ja jūs domājat, ka es esmu Kungam uzticīga, nāciet manā namā un palieciet! Un viņa mūs ļoti lūdza.</VERS>
      <VERS vnumber="16">Bet notika, ka, mums uz lūgšanu ejot, sastapa mūs kāda meitenei, kurai bija gaišreģes gars, un pareģodama tā deva saviem kungiem lielu peļņu.</VERS>
      <VERS vnumber="17">Viņa sekoja Pāvilam un mums un sauca, sacīdama: Šie cilvēki ir Visaugstā Dieva kalpi, kas sludina jums pestīšanas ceļu.</VERS>
      <VERS vnumber="18">To viņa darīja daudzās dienās. Tad Pāvils saskaities pagriezās apakaļ un sacīja garam: Jēzus Kristus vārdā es tev pavēlu iziet no viņas. Un tas izgāja tanī pat stundā.</VERS>
      <VERS vnumber="19">Bet tās kungi, redzēdami, ka zudusi viņu peļņas cerība, satvēra Pāvilu un Sīlu un veda tos tirgus laukumā pie priekšniekiem.</VERS>
      <VERS vnumber="20">Un tie sacīja, nododami viņus pilsētas pārvaldniekiem: Šie cilvēki, jūdi būdami, uztrauc mūsu pilsētu.</VERS>
      <VERS vnumber="21">Un viņi sludina ieražas, ko mums, romiešiem, nepieklājas ne pieņemt, ne pildīt.</VERS>
      <VERS vnumber="22">Un arī tauta sacēlās pret viņiem, un pilsētas pārvaldnieki, tiem drēbes noplēsuši, lika tos rīkstēm šaustīt.</VERS>
      <VERS vnumber="23">Un kad tie viņiem daudz sitienu bija devuši, tie iemeta viņus cietumā un pavēlēja sargiem, lai stingri tos apsargā.</VERS>
      <VERS vnumber="24">Tādu pavēli saņēmis, viņš tos ieslodzīja iekšējā cietumā, bet kājas ieslēdza siekstā.</VERS>
      <VERS vnumber="25">Bet pusnaktī Pāvils un Sīls lūdza un godināja Dievu; un apcietinātie klausījās viņos.</VERS>
      <VERS vnumber="26">Piepeši notika liela zemestrīce, tā ka cietuma pamati sakustējās; un tūdaļ visas durvis atvērās, un visu važas atraisījās.</VERS>
      <VERS vnumber="27">Bet cietuma sargs, uzmodies un redzēdams, ka cietuma durvis atvērtas, izvilka zobenu un gribēja sevi nonāvēt, domādams, ka ieslodzītie aizbēguši.</VERS>
      <VERS vnumber="28">Tad Pāvils sauca stiprā balsī, sacīdams: Nedari sev nekā ļauna, jo mēs visi šeit esam.</VERS>
      <VERS vnumber="29">Paprasījis ugunu, viņš iegāja iekšā un trīcēdams krita Pāvilam un Sīlam pie kājām.</VERS>
      <VERS vnumber="30">Un viņš, izvedis tos ārā, sacīja: Kungi, kas man jādara, lai es kļūtu pestīts?</VERS>
      <VERS vnumber="31">Bet viņi atbildēja: Tici uz Kungu Jēzu, tad tu un tavs nams tiks pestīti.</VERS>
      <VERS vnumber="32">Un tie runāja Kunga vārdu viņam un visiem, kas bija viņa namā.</VERS>
      <VERS vnumber="33">Un tanī pat nakts stundā viņš ņēma tos un mazgāja viņu brūces; un tūdaļ viņš un viss tā nams tika kristīti.</VERS>
      <VERS vnumber="34">Un viņš atveda tos savā mājā, sēdināja pie galda un priecājās kopā ar visu savu namu, ticēdams Dievam.</VERS>
      <VERS vnumber="35">Un kad uzausa diena, pilsētas pārvaldnieki sūtīja tiesas kalpotājus, lai atbrīvo šos cilvēkus.</VERS>
      <VERS vnumber="36">Tad cietuma sargs paziņoja Pāvilam šos vārdus: Pilsētas pārvaldnieki sūtīja, lai jūs atbrīvotu. Tad tagad izejiet un staigājiet mierā!</VERS>
      <VERS vnumber="37">Bet Pāvils tiem sacīja: Tie mūs, romiešus, nenotiesātus, publiski šaustīja un ieslodzīja cietumā, bet tagad slepeni mūs izmet. Tā ne, bet lai nāk</VERS>
      <VERS vnumber="38">Un paši mūs izved! Tad tiesas kalpotāji paziņoja šos vārdus pilsētas pārvaldniekiem. Un tie nobijās, dzirdēdami, ka viņi romieši.</VERS>
      <VERS vnumber="39">Un tie atnāca, atvainojās viņu priekšā un izveduši lūdza aiziet no pilsētas.</VERS>
      <VERS vnumber="40">Tad viņi, izgājuši no cietuma, aizgāja pie Līdijas un, apmeklējuši un iepriecinājuši brāļus, devās ceļā.</VERS>
    </CHAPTER>
    <CHAPTER cnumber="17">
      <VERS vnumber="1">Izgājuši cauri Amfipolei un Apollonijai, viņi nonāca Tesalonīkē, kur bija jūdu sinagoga.</VERS>
      <VERS vnumber="2">Pēc savas ieražas Pāvils iegāja pie viņiem un trīs sabatus skaidroja tiem Rakstus,</VERS>
      <VERS vnumber="3">Atklādams un izskaidrodams tiem, ka Kristum vajadzēja ciest un augšāmcelties no miroņiem; un ka tas ir Jēzus Kristus, ko es jums sludinu.</VERS>
      <VERS vnumber="4">Un daži no tiem ticēja un piebiedrojās Pāvilam un Sīlam un arī liels daudzums dievbijīgo un pagānu, kā arī ne mazums dižciltīgo sieviešu.</VERS>
      <VERS vnumber="5">Tad jūdi, būdami skaudīgi, paņēma no pūļa dažus ļaunus vīrus, sagāja barā, uztrauca pilsētu un, apstājuši Jazona namu, meklēja viņus, lai vestu tautas priekšā.</VERS>
      <VERS vnumber="6">Un tie, viņus neatraduši, vilka Jazonu un dažus brāļus pie pilsētas priekšniekiem, kliegdami, ka tie, kas uztrauc pilsētu, arī šurp atnākuši;</VERS>
      <VERS vnumber="7">Tos uzņēmis Jazons, un tie visi rīkojas pret ķeizara pavēlēm, sacīdami, ka ir cits ķēniņš - Jēzus.</VERS>
      <VERS vnumber="8">Tā viņi kūdīja tautu un pilsētas priekšniekus, kas to dzirdēja.</VERS>
      <VERS vnumber="9">Bet viņi, saņēmuši no Jazona un pārējiem galvojumu, tos atlaida.</VERS>
      <VERS vnumber="10">Bet brāļi tādēļ naktī aizsūtīja Pāvilu un Sīlu uz Beroju. Tur nonākuši, viņi iegāja jūdu sinagogā.</VERS>
      <VERS vnumber="11">Šie bija cildenāki nekā tesalonīķieši. Viņi visai labprātīgi uzņēma vārdu, pētīdami ik dienas Rakstus, vai tas tā ir.</VERS>
      <VERS vnumber="12">Un daudzi no viņiem, kā arī ne mazums cienītu pagānu, kļuva ticīgi.</VERS>
      <VERS vnumber="13">Kad Tesalonīkes jūdi uzzināja, ka Pāvils Berojā sludina Dieva vārdu, tie nāca arī uz turieni, uzbudinādami un uztraukdami ļaudis.</VERS>
      <VERS vnumber="14">Tad brāļi tūdaļ sūtīja Pāvilu, lai viņš iet līdz jūrai, bet Sīla un Timotejs palika tur.</VERS>
      <VERS vnumber="15">Bet tie, kas pavadīja Pāvilu, aizveda viņu līdz Atēnām un aizgāja, saņēmuši no viņa pavēli Sīlam un Timotejam, lai tie drīz nāktu pie viņa.</VERS>
      <VERS vnumber="16">Kamēr Pāvils Atēnās tos gaidīja, tā gars viņā iedegās, redzēdams elkdievībai atdotu pilsētu.</VERS>
      <VERS vnumber="17">Un viņš sarunājās ar jūdiem un Dieva atzinējiem sinagogā, bet ik dienas tirgus laukumā ar tiem, kas bija klāt.</VERS>
      <VERS vnumber="18">Tad daži epikūriešu un stoiķu filozofi strīdējās ar viņu; bet daži sacīja: Ko šis pļāpa grib teikt? Bet citi: Šķiet, viņš ir jaunu dievu sludinātājs, jo viņš tiem sludināja Jēzu un augšāmcelšanos.</VERS>
      <VERS vnumber="19">Un tie, saņēmuši viņu, veda uz areopagu, sacīdami: Mēs taču varam dabūt zināt, kas tā par jaunu mācību, ko tu sludini?</VERS>
      <VERS vnumber="20">Jo tu sniedz mūsu ausīm kaut ko jaunu. Tāpēc mēs gribam zināt, kas tas ir.</VERS>
      <VERS vnumber="21">Jo visiem atēniešiem un atnācējiem, svešiniekiem, nekas cits nerūpēja, kā vienīgi kaut ko jaunu runāt vai klausīties.</VERS>
      <VERS vnumber="22">Tad Pāvils, stāvēdams areopaga vidū, sacīja: Atēnieši, es redzu jūs visās lietās pārāk reliģiozus!</VERS>
      <VERS vnumber="23">Jo es, apstaigādams un aplūkodams jūsu dievekļus, atradu arī altāri, uz kura bija rakstīts: &amp;quot;Nepazīstamajam Dievam&amp;quot;. Ko jūs nepazīdami godinājat, to es jums sludinu.</VERS>
      <VERS vnumber="24">Dievs, kas radījis pasauli un visu, kas tanī ir, būdams debess un zemes Kungs, nemājo rokām celtos tempļos,</VERS>
      <VERS vnumber="25">Un Viņu neapkalpo cilvēku rokas, it kā Viņam kā vajadzētu; Viņš pats dod visiem dzīvību un elpu, un visu.</VERS>
      <VERS vnumber="26">Viņš padarīja to, ka no viena visu cilvēku cilts apdzīvotu visu zemes virsu, nosprauzdams noteiktus laikus un robežas to dzīvošanai.</VERS>
      <VERS vnumber="27">Lai tie meklētu Dievu vai tie varētu Viņu nojaust un atrast, lai gan Viņš nav tālu no mums katra:</VERS>
      <VERS vnumber="28">Jo Viņā mēs dzīvojam un kustamies, un esam, kā arī daži jūsu dzejnieki sacījuši: Mēs arī esam Viņa cilts.</VERS>
      <VERS vnumber="29">Tāpēc mums, kas esam Dieva cilts, nevajag domāt, ka dievība līdzīga zeltam vai akmenim, vai cilvēka mākslas skulptūrai un izdomājumam.</VERS>
      <VERS vnumber="30">Bet Dievs, skatīdamies pār šiem nezināšanas laikiem, tagad pasludina cilvēkiem, lai visi un visur gandara par grēkiem,</VERS>
      <VERS vnumber="31">Jo Viņš nolicis dienu, kurā taisnīgi tiesās pasauli caur Vīru, ko Viņš izredzējis un visiem to ticamu padarījis, uzmodinādams Viņu no miroņiem.</VERS>
      <VERS vnumber="32">Dzirdēdami par mirušo augšāmcelšanos, daži zobojās, bet daži sacīja: Par to mēs tevi klausīsimies citu reizi.</VERS>
      <VERS vnumber="33">Tā Pāvils aizgāja no viņu vidus.</VERS>
      <VERS vnumber="34">Bet daži vīrieši piebiedrojās viņam un kļuva ticīgi, starp tiem Dionīzijs, areopaga loceklis, un sieviete, vārdā Damara, un citi līdz ar viņiem.</VERS>
    </CHAPTER>
    <CHAPTER cnumber="18">
      <VERS vnumber="1">Pēc tam viņš, aizgājis no Atēnām, nonāca Korintā.</VERS>
      <VERS vnumber="2">Un viņš atrada kādu jūdu, vārdā Akvilu, kas cēlies no Pontas. Tas ar savu sievu Priskillu nupat kā bija atnācis no Itālijas (jo Klaudijs bija pavēlējis visiem jūdiem atstāt Romu). Tiem viņš piebiedrojās.</VERS>
      <VERS vnumber="3">Un tā kā viņam bija tas pats amats, viņš palika pie tiem un strādāja. (Viņiem bija telšu taisītāju amats.)</VERS>
      <VERS vnumber="4">Un viņš katru sabatu mācīja sinagogā un, runādams par Kunga Jēzus vārdu, pārliecināja jūdus un grieķus.</VERS>
      <VERS vnumber="5">Bet kad Sīls un Timotejs atnāca no Maķedonijas, Pāvils vēl centīgāk sludināja jūdiem, ka Jēzus ir Kristus.</VERS>
      <VERS vnumber="6">Bet kad tie runāja pretim un zaimoja, viņš, izkratījis savas drēbes, sacīja tiem: Jūsu asinis lai nāk pār jūsu galvām. No šī brīža es iešu pie pagāniem.</VERS>
      <VERS vnumber="7">Un viņš, no turienes aizgājis, nonāca kāda dievbijīga vīra namā, kam vārds bija Tits Justs. Tā nams bija savienots ar sinagogu.</VERS>
      <VERS vnumber="8">Bet Krisps, sinagogas priekšnieks, un viss viņa nams ticēja uz Kungu, un daudzi korintieši, dzirdēdami, kļuva ticīgi un kristījās.</VERS>
      <VERS vnumber="9">Tad naktī Kungs parādībā sacīja Pāvilam: Nebīsties, bet runā un neklusē,</VERS>
      <VERS vnumber="10">Jo es esmu ar tevi, un neviens tevi neaiztiks, lai darītu tev ļaunu, jo man ir daudz ļaužu šinī pilsētā.</VERS>
      <VERS vnumber="11">Tad viņš tur palika gadu un sešus mēnešus, tiem mācīdams Dieva vārdu.</VERS>
      <VERS vnumber="12">Bet kad Gallions bija prokonsuls Ahajā, jūdi vienprātīgi sacēlās pret Pāvilu un veda viņu tiesā,</VERS>
      <VERS vnumber="13">Sacīdami: Šis pierunā ļaudis kalpot Dievam pret likumu.</VERS>
      <VERS vnumber="14">Kad Pāvils sāka atvērt muti, Gallions sacīja jūdiem: Jūdu vīri, ja tas būtu kāds netaisns vai ļauns noziegums, es jūs, kā pienākas, uzklausītu,</VERS>
      <VERS vnumber="15">Bet ja strīdi ir par mācību, vārdiem un jūsu bauslību, tad lūkojiet paši; es negribu tanīs būt tiesnesis.</VERS>
      <VERS vnumber="16">Un viņš tos noraidīja no tribunāla.</VERS>
      <VERS vnumber="17">Tad visi, notvēruši sinagogas priekšnieku Sostenu, sita to tribunāla priekšā, bet Gallions neraizējās par viņiem.</VERS>
      <VERS vnumber="18">Bet Pāvils uzturējās tur vēl daudz dienas un, atvadījies no brāļiem, pārcēlās uz Sīriju, bet kopā ar viņu Priskilla un Akvila, kas Kenhrejā apcirpa savu galvu, jo tāds bija viņa solījums.</VERS>
      <VERS vnumber="19">Viņš nonāca Efezā un atstāja tos tur, bet pats, iegājis sinagogā, sarunājās ar jūdiem.</VERS>
      <VERS vnumber="20">Tie lūdza viņu palikt ilgāku laiku, bet viņš.nepiekrita,</VERS>
      <VERS vnumber="21">Bet atvadīdamies viņš teica: Ja tāds būs Dieva prāts, es atkal atgriezīšos pie jums. Tad viņš aizgāja no Efezas.</VERS>
      <VERS vnumber="22">Un viņš, nonācis Cēzarejā, aizgāja un apsveica draudzi, un devās uz Antiohiju.</VERS>
      <VERS vnumber="23">Un kādu laiku tur palicis, viņš aizgāja; pārstaigādams pēc kārtas Galatijas apgabalu un Frīģiju, viņš stiprināja visus mācekļus.</VERS>
      <VERS vnumber="24">Bet Efezā nonāca kāds jūds, vārdā Apolls, dzimis aleksandrietis, labs Rakstu pazinējs un daiļrunīgs.</VERS>
      <VERS vnumber="25">Viņš bija mācīts Kunga ceļā un dedzīgs garā, runāja un cītīgi mācīja to, kas attiecas uz Jēzu, pats pazīdams tikai Jāņa kristību. </VERS>
      <VERS vnumber="26">Viņš droši sāka sludināt sinagogā. To dzirdējuši, Priskilla un Akvila paņēma viņu pie sevis un vēl rūpīgāk paskaidroja viņam Kunga ceļu.</VERS>
      <VERS vnumber="27">Kad viņš gribēja iet uz Ahaju, brāļi viņu pamācīja un rakstīja mācekļiem, lai viņu uzņem. Tur nonācis, viņš kļuva noderīgs tiem, kas ticēja;</VERS>
      <VERS vnumber="28">Jo viņš atklāti un stipri atspēkoja jūdus, pierādīdams ar Rakstiem, ka Jēzus ir Kristus. </VERS>
    </CHAPTER>
    <CHAPTER cnumber="19">
      <VERS vnumber="1">Bet notika, kamēr Apolls bija Korintā, ka Pāvils, pārstaigājis augstienes apgabalus, nonāca Efezā. Atradis dažus mācekļus,</VERS>
      <VERS vnumber="2">Viņš tiem sacīja: Vai jūs saņēmāt Svēto Garu, kad kļuvāt ticīgi? Bet tie viņam sacīja: Mēs pat neesam dzirdējuši, ka Svētais Gars ir.</VERS>
      <VERS vnumber="3">Tad viņš tiem sacīja: Kā tad jūs esat kristīti? Tie sacīja: Jāņa kristībā.</VERS>
      <VERS vnumber="4">Bet Pāvils sacīja: Jānis kristīja tautu grēku nožēlošanas kristībā, sacīdams, lai tie tic uz To, kas pēc viņa nāks, t.i., uz Jēzu.</VERS>
      <VERS vnumber="5">To dzirdējuši, viņi tika kristīti Kunga Jēzus vārdā.</VERS>
      <VERS vnumber="6">Un kad Pāvils uzlika tiem rokas, Svētais Gars nāca uz viņiem, un tie runāja valodās un pravietoja.</VERS>
      <VERS vnumber="7">Bet viņu bija pavisam ap divpadsmit vīru.</VERS>
      <VERS vnumber="8">Tad viņš, iegājis sinagogā, droši sludināja trīs mēnešus, mācīdams un pārliecinādams par Dieva valstību.</VERS>
      <VERS vnumber="9">Bet kad daži palika cietsirdīgi un neticēja, ļaužu priekšā zaimodami Kunga ceļu, viņš no tiem aizgāja, nošķīra mācekļus un katru dienu tiem sludināja Tiranna skolā.</VERS>
      <VERS vnumber="10">Tas turpinājās divus gadus, tā ka visi, kas Āzijā dzīvoja, jūdi un pagāni dzirdēja Kunga vārdu.</VERS>
      <VERS vnumber="11">Dievs ar Pāvila rokām darīja ne mazums brīnumu,</VERS>
      <VERS vnumber="12">Tā ka pat sviedrautus un priekšautus no viņa miesas uzlika neveselajiem, un slimības tos atstāja, un ļaunie gari izgāja no tiem.</VERS>
      <VERS vnumber="13">Bet daži no jūdiem, kas bija garu izdzinēji un klejoja apkārt, mēģināja piesaukt Jēzus vārdu pār tiem, kam bija ļaunie gari, sacīdami: Es jūs zvērinu pie Jēzus, ko Pāvils sludina.</VERS>
      <VERS vnumber="14">Bet tie, kas to darīja, bija dažī jūdi: augstā priestera Skevas septiņi dēli.</VERS>
      <VERS vnumber="15">Bet ļaunais gars tiem atbildēja, sacīdams: Jēzu es pazīstu un Pāvilu es zinu, bet kas jūs esat?</VERS>
      <VERS vnumber="16">Un cilvēks, kurā bija ļaunais gars, uzbruka tiem, ņēma pār abiem virsroku un pieveica tos, tā ka tie kaili un ievainoti aizbēga no tās mājas.</VERS>
      <VERS vnumber="17">Tas kļuva zināms visiem jūdiem un pagāniem, kas dzīvoja Efezā, un visus tos pārņēma bailes, un viņi godināja Kunga Jēzus vārdu.</VERS>
      <VERS vnumber="18">Un daudzi no ticīgajiem nāca, atzīdami un izstāstīdami savus darbus.</VERS>
      <VERS vnumber="19">Bet daudzi no tiem, kas nodarbojās ar māņticību, sanesa grāmatas un visu priekšā sadedzināja. Noteicot to vērtību, atrada, ka tā ir piecdesmit tūkstošu denāriju.</VERS>
      <VERS vnumber="20">Tā Dieva vārds vareni auga un nostiprinājās.</VERS>
      <VERS vnumber="21">To pabeidzis, Pāvils garā apņēmās, pārstaigājot Maķedoniju un Ahaju, iet uz Jeruzalemi, sacīdams: Kad es būšu tur bijis, man būs jāredz arī Roma.</VERS>
      <VERS vnumber="22">Tad viņš, aizsūtījis uz Maķedoniju divus savus palīgus, Timoteju un Erastu, pats kādu laiku palika Āzijā.</VERS>
      <VERS vnumber="23">Bet tanī laikā notika liels nemiers Kunga ceļa dēļ.</VERS>
      <VERS vnumber="24">Jo kāds sudrabkalis, vārdā Dēmetrijs, kas darināja Diānas sudraba tempļus un sagādāja amatniekiem ne mazums peļņas,</VERS>
      <VERS vnumber="25">Sasaucis tos un citus, kas strādāja to pašu amatu, sacīja: Vīri, jūs zināt, ka no šī darba mums ir ieguvums;</VERS>
      <VERS vnumber="26">Un jūs redzat un dzirdat, ka šis Pāvils ne vien Efezā, bet gandrīz visā Āzijā pārliecina un novērš daudz tautas, sacīdams, ka tie nav dievi, kas rokām darināti.</VERS>
      <VERS vnumber="27">Bet ne tikai šai mūsu nodarbei draud briesmas kļūt atmestai, bet arī lielās Diānas templis tiks nievāts un arī sāks iznīkt viņas godība, ko pielūdz visa Āzijā un pasaule.</VERS>
      <VERS vnumber="28">To dzirdēdami un dusmu pārņemti, tie kliedza, sacīdami: Liela ir efeziešu Diāna!</VERS>
      <VERS vnumber="29">Un pilsētā cēlās nemiers. Tie vienprātīgi traucās uz teātri, raudami līdz maķedoniešus - Gaiju un Aristarhu, Pāvila ceļa biedrus.</VERS>
      <VERS vnumber="30">Kad Pāvils gribēja iet pie tautas, mācekļi to nepieļāva.</VERS>
      <VERS vnumber="31">Bet arī daži no Āzijas dižciltīgajiem, kas bija viņa draugi, sūtīja pie viņa un lūdza, lai viņš neiet uz teātri.</VERS>
      <VERS vnumber="32">Bet daži kliedza citu, jo sanāksme bija izjukusi, un vairums nezināja, kāda iemesla dēļ viņi sanākuši.</VERS>
      <VERS vnumber="33">Tad tie no pūļa izvilka Aleksandru, ko jūdi bīdīja uz priekšu. Bet Aleksandrs, pieprasījis ar roku klusēšanu, gribēja aizstāvēties tautas priekšā.</VERS>
      <VERS vnumber="34">Uzzinājuši, ka viņš ir jūds, tie visi vienā balsī apmēram divas stundas kliedza: Liela ir efeziešu Diāna!</VERS>
      <VERS vnumber="35">Bet rakstvedis nomierināja pūli, sacīdams: Efeziešu vīri, vai ir kāds cilvēks, kas nezinātu, ka efeziešu pilsēta ir lielās Diānas, Jupitera meitas, godinātāja?</VERS>
      <VERS vnumber="36">Tā kā tam neviens nevar pretim runāt, jums jānomierinās, lai neko neapdomīgu nedarītu.</VERS>
      <VERS vnumber="37">Jūs atvedāt šos cilvēkus, kas nav ne tempļa aplaupītāji, ne jūsu dieves zaimotāji.</VERS>
      <VERS vnumber="38">Ja Dēmetrijam un amatniekiem, kas kopā ar viņu, ir kāda prasība pret citiem, tad notiek tiesu sanāksmes un ir arī prokonsuli, lai sūdz viens otru.</VERS>
      <VERS vnumber="39">Bet ja jums būtu vēl kāda cita prasība, to var izlemt likumīgā sanāksmē.</VERS>
      <VERS vnumber="40">Mums arī jābīstas, ka mūs neapsūdz par šīs dienas sacelšanos, jo mēs nevaram uzrādīt, kas būtu pie dumpja vainojams. Un viņš to teicis, atlaida sanāksmi.</VERS>
    </CHAPTER>
    <CHAPTER cnumber="20">
      <VERS vnumber="1">Pēc tam, kad nemiers bija norimis, Pāvils, saaicinājis mācekļus, pamācīja tos, atvadījās un devās ceļā, lai ietu uz Maķedoniju. </VERS>
      <VERS vnumber="2">Bet pārstaigājis šos apgabalus un daudz vārdiem tos pamācījis, viņš nonāca Grieķijā.</VERS>
      <VERS vnumber="3">Tur viņš, palicis trīs mēnešus, domāja pārcelties uz Sīriju, bet, tā kā jūdi viņam uzglūnēja, viņš nolēma atgriezties caur Maķedoniju.</VERS>
      <VERS vnumber="4">Viņu pavadīja berojietis Zopatrs, Pirra dēls, tesalonīķieši - Aristarhs un Sekunds, derbietis Gaijs, Timotejs un no Āzijas - Tihiks un Trofims. </VERS>
      <VERS vnumber="5">Tie izgāja iepriekš un gaidīja mūs Troadā.</VERS>
      <VERS vnumber="6">Mēs no Filipiem aizbraucām pēc neraudzētās maizes dienas un piecās dienās nonācām pie viņiem Troadā, kur palikām septiņas dienas.</VERS>
      <VERS vnumber="7">Bet pirmajā nedēļas dienā, kad mēs sanācām maizi lauzt, Pāvils, gribēdams nākošajā dienā doties tālāk, runāja tiem; un viņa runa ieilga līdz pusnaktij.</VERS>
      <VERS vnumber="8">Bet augšistabā, kur mēs sanācām, bija daudz lampadu.</VERS>
      <VERS vnumber="9">Kad Pāvils tik ilgi runāja, tad kāds jauneklis, vārdā Eitihs, uz palodzes sēdēdams, iegrima dziļā miegā un, miega pārvarēts, nokrita no trešā stāva lejā un tika pacelts jau nedzīvs.</VERS>
      <VERS vnumber="10">Tad Pāvils, nokāpis zemē pie viņa, nometās pār viņu un, to apkampis, sacīja: Neuztraucieties, jo viņa dvēsele vēl viņā.</VERS>
      <VERS vnumber="11">Tad viņš, uzkāpis augšā, lauza maizi, baudīja to un, runājis pietiekoši līdz gaismai, aizceļoja.</VERS>
      <VERS vnumber="12">Bet zēnu tie aizveda dzīvu un ļoti priecājās.</VERS>
      <VERS vnumber="13">Tad mēs, iekāpuši kuģī, braucām uz Asu, gribēdami tur uzņemt Pāvilu, jo tā viņš, pats iedams pa zemes ceļu, mums pavēlēja.</VERS>
      <VERS vnumber="14">Kad viņš Asā ar mums satikās, mēs viņu uzņēmām un pārcēlāmies uz Mitilēni.</VERS>
      <VERS vnumber="15">No turienes aizbraukuši, mēs nākošajā dienā nokļuvām iepretim Hijai, un otrā dienā mēs piestājāmies Samosā, bet nākošajā dienā nonācām Milētā;</VERS>
      <VERS vnumber="16">Jo Pāvils nolēma braukt Efezai garām, lai neuzkavētos Āzijā. Viņš steidzās, lai, ja tas iespējams, Vasarsvētkus svinētu Jeruzalemē.</VERS>
      <VERS vnumber="17">No Milētas viņš sūtīja uz Efezu un ataicināja baznīcas vecākos.</VERS>
      <VERS vnumber="18">Kad viņi atnāca un bija kopā ar to, viņš tiem sacīja: Jūs zināt, ka no pirmās dienas, kopš esmu atnācis Āzijā, es visu laiku biju pie jums,</VERS>
      <VERS vnumber="19">Kalpodams Kungam visā pazemībā un asarās, un pārbaudījumos, ko man sagādāja jūdu vajāšanas;</VERS>
      <VERS vnumber="20">Arī neko noderīgu neesmu noklusējis, bet esmu jums sludinājis un jūs mācījis atklātībā un mājās, </VERS>
      <VERS vnumber="21">Apliecinādams jūdiem un pagāniem atgriešanos pie Dieva un ticību uz mūsu Kungu Jēzu Kristu.</VERS>
      <VERS vnumber="22">Un tagad, lūk, garā saistīts, es eju uz Jeruzalemi, nezinādams, kas man tur notiks.</VERS>
      <VERS vnumber="23">Tikai Svētais Gars man katrā pilsētā liecina, sacīdams, ka važas un apspiešana mani gaida Jeruzalemē.</VERS>
      <VERS vnumber="24">Bet no tā visa es nebīstos, un es nevērtēju savu dzīvību dārgāku par sevi, lai tikai pabeigtu savas gaitas un kalpošanu vārdam, ko esmu saņēmis no Kunga Jēzus, lai apliecinātu Dieva žēlastības evaņģēliju. </VERS>
      <VERS vnumber="25">Un, lūk, tagad es zinu, ka jūs visi, kuru vidū esmu staigājis, sludinādams Dieva valstību, manu vaigu vairs neredzēsiet.</VERS>
      <VERS vnumber="26">Tāpēc es šinī dienā apstiprinu jums, ka esmu tīrs no visu asinīm.</VERS>
      <VERS vnumber="27">Jo es neesmu atturējies sludināt jums visu Dieva prātu.</VERS>
      <VERS vnumber="28">Uzmaniet paši sevi un visu ganāmo pulku, kurā Svētais Gars jūs iecēlis par bīskapiem, lai ganītu Dieva Baznīcu, ko Viņš ar savām asinīm ieguvis.</VERS>
      <VERS vnumber="29">Es zinu, ka pēc manas aiziešanas pie jums iebruks plēsīgi vilki, kas nesaudzēs ganāmo pulku.</VERS>
      <VERS vnumber="30">No jums pašiem celsies vīri, runādami aplamības, lai aizrautu mācekļus sev līdz.</VERS>
      <VERS vnumber="31">Tāpēc esiet nomodā, pieminēdami, ka es trīs gadus dienām un naktīm nemitējos ar asarām ikvienu no jums pamācīt!</VERS>
      <VERS vnumber="32">Un tagad es jūs novēlu Dievam un Viņa žēlastības vārdam, kas spēj celt un dot mantojumu ar visiem svētajiem.</VERS>
      <VERS vnumber="33">Sudrabu un zeltu vai drēbes ne no viena neesmu iekārojis.</VERS>
      <VERS vnumber="34">Jūs paši zināt, ka šīs manas rokas gādāja par to, kas bija vajadzīgs man un tiem, kas pie manis ir.</VERS>
      <VERS vnumber="35">Es jums visu esmu rādījis, ka, tā strādājot, jāuzņem vājie, atminēdamies Kunga Jēzus vārdu, ko Viņš sacījis: Svētīgāk ir dot nekā ņemt.</VERS>
      <VERS vnumber="36">Un viņš, to sacījis, ceļos nometies, kopā ar viņiem visiem lūdza Dievu.</VERS>
      <VERS vnumber="37">Bet visi gauži raudāja, metās Pāvilam ap kaklu un skūpstīja viņu,</VERS>
      <VERS vnumber="38">Visvairāk noskumdami par vārdiem, ko viņš sacīja, ka tie vairs viņa vaigu neredzēs. Un tie pavadīja viņu līdz kuģim.</VERS>
    </CHAPTER>
    <CHAPTER cnumber="21">
      <VERS vnumber="1">Bet notika, ka mēs no viņiem šķīrāmies. Taisnā ceļā braukdami, nonācām Kosā un nākošajā dienā Rodā, un no turienes Patrā;</VERS>
      <VERS vnumber="2">Un mēs, atraduši kuģi, kas brauc uz Feniķiju, iekāpām un aizbraucām.</VERS>
      <VERS vnumber="3">Bet kad ieraudzījām Kipru un atstājām to pa kreisi, braucām uz Sīriju un nonācām Tirā, jo tur kuģim bija jāizkrauj krava.</VERS>
      <VERS vnumber="4">Atraduši mācekļus, mēs tur palikām septiņas dienas. Tie, Gara pamudināti, sacīja Pāvilam, lai viņš neiet uz Jeruzalemi.</VERS>
      <VERS vnumber="5">Kad šīs dienas bija pagājušas, mēs kājām devāmies ceļā. Visi kopā ar sievām un bērniem mūs pavadīja vēl ārpus pilsētas; un mēs jūrmalā, ceļos nometušies, lūdzām Dievu.</VERS>
      <VERS vnumber="6">Atvadījušies savā starpā, mēs iekāpām kuģī, bet viņi aizgāja savās mājās.</VERS>
      <VERS vnumber="7">No Tiras nonākuši Ptolemaidā, mēs pabeidzām jūras braucienu un, apsveikuši brāļus, palikām pie viņiem vienu dienu.</VERS>
      <VERS vnumber="8">Bet nākošajā dienā mēs devāmies ceļā un nonācām Cēzarejā. Iegājuši evaņģēlista Filipa, kas bija viens no septiņiem, namā, mēs palikām pie viņa.</VERS>
      <VERS vnumber="9">Viņam bija četras meitas, jaunavas, kuras pravietoja.</VERS>
      <VERS vnumber="10">Un kad mēs tur dažas dienas uzkavējāmies, no Jūdejas atnāca kāds pravietis, vārdā Agabs.</VERS>
      <VERS vnumber="11">Tas, ieradies pie mums, paņēma Pāvila jostu un, saistījis sev kājas un rokas, sacīja: To saka Svētais Gars: tā jūdi Jeruzalemē saistīs vīru, kam šī josta pieder, un nodos pagānu rokās.</VERS>
      <VERS vnumber="12">To dzirdēdami, mēs un tie, kas tanī vietā bija, lūdzām, lai viņš neiet uz Jeruzalemi.</VERS>
      <VERS vnumber="13">Tad Pāvils atbildēja un sacīja: Ko jūs darāt, kāpēc raudat un skumdināt manu sirdi? Kunga Jēzus vārda dēļ es esmu sagatavojies, lai mani Jeruzalemē ne tikai sasietu, bet arī mirt.</VERS>
      <VERS vnumber="14">Nespēdami viņu pierunāt, mēs nomierinājāmies, sacīdami: Lai notiek Kunga prāts!</VERS>
      <VERS vnumber="15">Pēc šīm dienām mēs sagatavojāmies un gājām uz Jeruzalemi.</VERS>
      <VERS vnumber="16">Bet daži mācekļi no Cēzarejas nāca kopā ar mums. Viņi atveda līdz kādu kiprieti Mnasonu, seno mācekli, pie kura mums bija jāņem mājvieta.</VERS>
      <VERS vnumber="17">Kad nonācām Jeruzalemē, brāļi mūs labprāt uzņēma.</VERS>
      <VERS vnumber="18">Nākošajā dienā Pāvils kopā ar mums aizgāja pie Jēkaba, kur sapulcējās visi vecākie.</VERS>
      <VERS vnumber="19">Tos apsveicis, viņš pēc kārtas izstāstīja, ko Dievs ar viņa kalpošanu darījis pagāniem.</VERS>
      <VERS vnumber="20">To dzirdējuši, tie godināja Dievu un sacīja viņam: Brāli, tu redzi, cik tūkstoši jūdu ir, kas palikuši ticīgi, un visi tie bauslības piekritēji.</VERS>
      <VERS vnumber="21">Bet viņi dzirdēja par tevi, ka tu tos jūdus, kas dzīvo starp pagāniem, mācot atkrist no Mozus, sacīdams, ka tiem nevajagot apgraizīt savus bērnus un dzīvot pēc ieražām.</VERS>
      <VERS vnumber="22">Ko darīt? Katrā ziņā tautai jāsapulcējas, jo dzirdēs, ka tu atnācis.</VERS>
      <VERS vnumber="23">Tāpēc dari to, ko mēs tev sakām. Mums ir četri vīri, kas devuši solījumus.</VERS>
      <VERS vnumber="24">Ņem tos pie sevis, šķīsties kopā ar viņiem un samaksā par tiem, lai viņi apcērp galvas, tad visi zinās, ka tas, ko par tevi dzirdējuši, ir netaisnība, bet ka arī tu pats dzīvo pēc bauslības.</VERS>
      <VERS vnumber="25">Bet par tiem, kas no pagāniem kļuvuši ticīgi, mēs nolēmām un rakstījām, lai viņi sargās no tā, kas elkiem upurēts, un asinīm, un nožņaugtā, un netiklības.</VERS>
      <VERS vnumber="26">Tad Pāvils, paņēmis vīrus pie sevis, nākošajā dienā kopā ar tiem šķīstījās, iegāja svētnīcā, pasludinādams šķīstīšanās dienu izbeigšanos, tiklīdz par ikvienu no tiem būšot upurēts upuris.</VERS>
      <VERS vnumber="27">Bet kamēr pagāja septiņas dienas, tie jūdi, kas bija no Āzijas, redzēdami viņu svētnīcā, sakūdīja visu tautu un, sagrābuši viņu, kliedza:</VERS>
      <VERS vnumber="28">Izraēliešu vīri, palīdziet! Šis ir tas cilvēks, kas visur visus māca pret tautu, bauslību un šo vietu; turklāt arī pagānus viņš ievedis svētnīcā un tā apgānījis šo svēto vietu;</VERS>
      <VERS vnumber="29">Jo tie redzēja efezieti Trofimu pilsētā kopā ar viņu un domāja, ka Pāvils to ievedis svētnīcā.</VERS>
      <VERS vnumber="30">Tad visa pilsēta uztraucās, ļaudis saskrēja un, satvēruši Pāvilu, vilka to no svētnīcas ārā; un tūdaļ durvis aizslēdza.</VERS>
      <VERS vnumber="31">Kad tie gribēja viņu nonāvēt, tika paziņots sardzes priekšniekam, ka visā Jeruzalemē ir sacelšanās.</VERS>
      <VERS vnumber="32">Paņēmis kareivjus un virsniekus, viņš tūdaļ aizskrēja pie tiem. Tie, redzēdami priekšnieku un kareivjus, mitējās sist Pāvilu.</VERS>
      <VERS vnumber="33">Tad priekšnieks piegāja, satvēra viņu, pavēlēja sasiet to divām važām un vaicāja, kas viņš tāds un ko viņš darījis?</VERS>
      <VERS vnumber="34">Bet pūlī daži kliedza šo, citi to. Nevarēdams troksnī nekā noteikta uzzināt, viņš pavēlēja aizvest to uz kareivju mītni.</VERS>
      <VERS vnumber="35">Kad viņš nonāca līdz kāpnēm, notika, ka kareivji viņu nesa ļaužu uzmākšanās dēļ;</VERS>
      <VERS vnumber="36">Jo daudz ļaužu sekoja, kliegdami: Nost ar viņu!</VERS>
      <VERS vnumber="37">Pirms Pāvilu ieveda kareivju mītnē, viņš sacīja priekšniekam: Vai man atļauts tev ko teikt? Tas sacīja: Vai tu grieķiski proti?</VERS>
      <VERS vnumber="38">Vai tu neesi tas ēģiptietis, kas pirms dažām dienām sacēla dumpi un aizveda tuksnesī četrus tūkstošus sikariešu vīru?</VERS>
      <VERS vnumber="39">Un Pāvils sacīja viņam: Es esmu jūdu cilvēks, tarsietis, ievērojamās Kilikijas pilsētas pilsonis; es tevi lūdzu, atļauj man runāt tautai.</VERS>
      <VERS vnumber="40">Kad viņš to atļava, Pāvils, uz kāpnēm stāvēdams, māja ļaudīm ar roku un dziļam klusumam iestājoties, runāja ebreju valodā, sacīdams:</VERS>
    </CHAPTER>
    <CHAPTER cnumber="22">
      <VERS vnumber="1">Brāļi un tēvi, uzklausiet tagad aizstāvēšanos, kādu es jums teikšu!</VERS>
      <VERS vnumber="2">Kad tie dzirdēja, ka viņš tos uzrunā ebreju valodā, tie kļuva vēl klusāki,</VERS>
      <VERS vnumber="3">Un viņš sacīja: Es esmu jūds, dzimis Tarsā, Kilikijā, bet uzaudzināts šinī pilsētā, izglītojies pie Gamaliēla kājām saskaņā ar tēvu bauslības patiesībām, bauslības cīnītājs, kādi arī jūs šodien visi esat;</VERS>
      <VERS vnumber="4">Un šo mācību esmu vajājis līdz nāvei, saistīdams un nododams cietumā vīriešus un sievietes,</VERS>
      <VERS vnumber="5">Kā to man apliecina augstais priesteris un visi vecākie, no kuriem, saņēmis vēstules, gāju pie brāļiem uz Damasku, lai no turienes tos sasaistītus vestu uz Jeruzalemi un sodītu.</VERS>
      <VERS vnumber="6">Bet notika, ka, man ejot un dienas vidū tuvojoties Damaskai, piepeši mani apspīdēja spilgta gaisma no debesīm.</VERS>
      <VERS vnumber="7">Un es nokritu zemē un dzirdēju balsi man sakām: Saul, Saul, kāpēc tu mani vajā?</VERS>
      <VERS vnumber="8">Bet es atbildēju: Kungs, kas tu esi? Un Viņš sacīja man: Es esmu Jēzus Nācarietis, ko tu vajā.</VERS>
      <VERS vnumber="9">Un tie, kas bija kopā ar mani, gaismu gan redzēja, bet Viņa balsi, kas ar mani runāja, nedzirdēja.</VERS>
      <VERS vnumber="10">Es sacīju: Kungs, kas man jādara? Bet Kungs sacīja man: Celies, ej uz Damasku, un tur tev pateiks visu, kas tev jādara.</VERS>
      <VERS vnumber="11">Un tā kā es no tās gaismas spilgtuma nevarēju vairs redzēt, pavadoņi veda mani aiz rokas, un tā es nonācu Damaskā.</VERS>
      <VERS vnumber="12">Tur Ananija, bauslības vīrs, par ko liecina visi tur dzīvojošie jūdi,</VERS>
      <VERS vnumber="13">Atnāca un, nostājies pie manis, sacīja man: Brāli Saul, topi redzīgs! Un es tanī pat stundā uzlūkoju viņu,</VERS>
      <VERS vnumber="14">Bet viņš sacīja: Mūsu tēvu Dievs tevi izredzējis, lai tu atzītu Viņa prātu un redzētu Taisnīgo, un dzirdētu balsi no Viņa mutes;</VERS>
      <VERS vnumber="15">Jo tu visiem ļaudīm liecināsi par Viņu to, ko redzēji un dzirdēji.</VERS>
      <VERS vnumber="16">Un ko tagad vēl kavējies? Celies un pieņem kristību, un, Viņa vārdu piesaucis, nomazgā savus grēkus!</VERS>
      <VERS vnumber="17">Bet notika, kad atgriezos Jeruzalemē un svētnīcā lūdzu Dievu, ka es tiku garā aizrauts;</VERS>
      <VERS vnumber="18">Un es redzēju Viņu man sakām: Steidzies un žigli izej no Jeruzalemes, jo viņi tavu liecību par mani nepieņems.</VERS>
      <VERS vnumber="19">Un es sacīju: Kungs, viņi zina, ka es tos, kas uz Tevi ticēja, metu cietumā un šaustīju sinagogās.</VERS>
      <VERS vnumber="20">Un kad Tava liecinieka Stefana asinis tika izlietas, es biju klāt un piekritu tam, un sargāju drēbes tiem, kas viņu nonāvēja.</VERS>
      <VERS vnumber="21">Un Viņš man sacīja: Ej, jo es tevi sūtīšu tālumā starp pagāniem.</VERS>
      <VERS vnumber="22">Uzklausījuši viņu līdz šiem vārdiem, tie pacēla savas balsis, sacīdami: Nost tādu no šīs zemes, jo tāds nedrīkst dzīvot!</VERS>
      <VERS vnumber="23">Bet, kad tie kliedza un nometa savas drēbes, un svieda putekļus gaisā,</VERS>
      <VERS vnumber="24">Priekšnieks lika viņu ievest mītnē, šaustīt rīkstēm un mocīt viņu, lai uzzinātu, kāda iemesla dēļ tie tā kliedza uz viņu. </VERS>
      <VERS vnumber="25">Un kad tie sasēja viņu siksnām, Pāvils sacīja virsniekam, kas stāvēja viņam klāt: Vai jums atļauts šaustīt nenotiesātu Romas pilsoni?</VERS>
      <VERS vnumber="26">To dzirdējis, virsnieks aizgāja pie priekšnieka un paziņoja viņam, sacīdams: Ko tu gribi darīt? Šis cilvēks taču ir Romas pilsonis.</VERS>
      <VERS vnumber="27">Tad priekšnieks, piegājis, jautāja viņam: Saki man, vai tu esi romietis? Un viņš sacīja: Jā!</VERS>
      <VERS vnumber="28">Tad priekšnieks atbildēja: Es šo pilsonību ieguvu par augstu maksu. Un Pāvils sacīja: Bet es tāds jau esmu dzimis.</VERS>
      <VERS vnumber="29">Tad tūdaļ aizgāja no viņa tie, kas taisījās viņu mocīt. Bet priekšnieks, uzzinājis, ka viņš ir Romas pilsonis, izbijās, jo bija viņu saistījis.</VERS>
      <VERS vnumber="30">Bet nākošajā dienā, gribēdams skaidrāk zināt, kāpēc jūdi viņu apsūdz, viņš to atbrīvoja un, pavēlējis sanākt priesteriem un visai augstajai tiesai, izveda Pāvilu un nostādīja viņu starp tiem.</VERS>
    </CHAPTER>
    <CHAPTER cnumber="23">
      <VERS vnumber="1">Bet Pāvils, uzlūkodams augsto tiesu, sacīja: Vīri, brāļi, es pēc vislabākās sirdsapziņas esmu dzīvojis Dieva priekšā līdz pat šai dienai.</VERS>
      <VERS vnumber="2">Te augstais priesteris Ananija pavēlēja tiem, kas ap to stāvēja, sist viņam pa muti.</VERS>
      <VERS vnumber="3">Tad Pāvils sacīja viņam: Dievs tevi sitīs, tu nobaltinātā siena! Tu sēdi, lai mani tiesātu pēc likuma, bet pret likumu pavēli mani sist.</VERS>
      <VERS vnumber="4">Un klātesošie sacīja: Tu zaimo augsto Dieva priesteri?</VERS>
      <VERS vnumber="5">Bet Pāvils sacīja: Es nezināju, ka viņš ir augstais priesteris, jo ir rakstīts: Savas tautas priekšnieku tev nebūs zaimot.</VERS>
      <VERS vnumber="6">Bet Pāvils, zinādams, ka viena daļa ir saduceji un otra - farizeji, sauca augstajā tiesā: Vīri, brāļi! Es esmu farizejs un farizeju dēls; mani tiesā cerības dēļ un mirušo augšāmcelšanās dēļ.</VERS>
      <VERS vnumber="7">Kad viņš to pateica, izcēlās nesaskaņas farizeju un saduceju starpā, un pūlis sašķēlas.</VERS>
      <VERS vnumber="8">Jo saduceji saka, ka nav ne augšāmcelšanās, ne eņģeļu, ne gara, bet farizeji visu to atzīst.</VERS>
      <VERS vnumber="9">Tad izcēlās liela kliegšana. Daži no farizejiem cēlās un strīdējās, sacīdami: Mēs nekā ļauna pie šī cilvēka neatrodam. Kas tad, ja gars vai eņģelis viņam runājis?</VERS>
      <VERS vnumber="10">Kad strīds kļuva lielāks, priekšnieks, bīdamies, ka tie Pāvilu nesaplosa, pavēlēja kareivjiem iet un izraut viņu no to vidus, un ievest kareivju mītnē.</VERS>
      <VERS vnumber="11">Nākošajā naktī Kungs viņam piestājās un sacīja: Esi pastāvīgs! Kā tu par mani liecināji Jeruzalemē, tā tev jāliecina arī Romā.</VERS>
      <VERS vnumber="12">Kad diena bija uzaususi, daži no jūdiem sapulcējās un deva solījumu, sacīdami: Mēs neēdīsim un nedzersim, kamēr Pāvilu nenonāvēsim.</VERS>
      <VERS vnumber="13">Bet to, kas tā sazvērējušies, bija vairāk nekā kā četrdesmit vīru.</VERS>
      <VERS vnumber="14">Tie aizgāja pie augstajiem priesteriem un vecākajiem un sacīja: Mēs devām solījumu nekā nebaudīt, iekams Pāvilu nenonāvēsim.</VERS>
      <VERS vnumber="15">Tagad jūs kopā ar augsto tiesu ziņojiet priekšniekam, lai viņš to atved pie jums it kā viņa rūpīgākai nopratināšanai, bet mēs būsim gatavi viņu nonāvēt, pirms viņš šeit tuvosies.</VERS>
      <VERS vnumber="16">Pāvila māsas dēls, dzirdēdams par šo viltību, nāca, iegāja kareivju mītnē un paziņoja Pāvilam.</VERS>
      <VERS vnumber="17">Tad Pāvils, pieaicinājis vienu no virsniekiem pie sevis, sacīja: Aizved šo jaunekli pie priekšnieka, jo viņam ir kaut kas tam ziņojams.</VERS>
      <VERS vnumber="18">Tad tas paņēma to līdz, un aizvedis pie priekšnieka, sacīja: Apcietinātais Pāvils lūdza man atvest šo jaunekli pie tevis, jo viņam esot kaut kas tev sakāms.</VERS>
      <VERS vnumber="19">Priekšnieks, paņēmis viņu pie rokas, aizgāja ar to savrup un jautāja viņam: Kas tas ir, ko tu gribi man ziņot?</VERS>
      <VERS vnumber="20">Tad viņš sacīja: Jūdi norunājuši lūgt tevi, lai tu rītdien vestu Pāvilu uz augsto tiesu it kā viņa rūpīgākai nopratināšanai;</VERS>
      <VERS vnumber="21">Bet tu netici tiem, jo no tiem vairāk nekā četrdesmit vīru uzglūn viņam. Tie solījušies neēst un nedzert, iekams viņu nenonāvēs, un tagad tie sagatavoti un gaida tavu piekrišanu.</VERS>
      <VERS vnumber="22">Tad priekšnieks atlaida jaunekli, pavēlēdams nevienam nesacīt, ka to viņam paziņojis.</VERS>
      <VERS vnumber="23">Un viņš, pasaucis divus virsniekus, sacīja tiem: Sagatavojiet trešajai nakts stundai divi simti kareivju, kas lietu uz Cēzareju, un septiņdesmit jātniekus, un divi simti šķēpnešus.</VERS>
      <VERS vnumber="24">Un sakārtojiet jājamos lopus, lai Pāvilu uzsēdinātu un novestu viņu veselu pie zemes pārvaldnieka Fēliksa.</VERS>
      <VERS vnumber="25">(Jo viņš baidījās, ka jūdi kādreiz nepaņem to ar varu un nenonāvē, un vēlāk viņam pašam nebūtu jācieš zaimi, it kā viņš gribējis naudu pieņemt.)</VERS>
      <VERS vnumber="26">Viņš rakstīja šāda satura vēstuli: Klaudijs Lizijs sveicina viscienīgāko zemes pārvaldnieku Fēliksu.</VERS>
      <VERS vnumber="27">Šo vīru jūdi bija saņēmuši un taisījās nogalināt, bet es, uzzinājis, ka viņš ir romietis, piesteidzos ar karaspēku un izglābu to;</VERS>
      <VERS vnumber="28">Bet gribēdams zināt, kādu vainu tie viņam pārmet, es to novedu viņu augstajā tiesā. </VERS>
      <VERS vnumber="29">Es atradu, ka tie viņu apsūdz bauslības jautājumos, bet ne noziegumā, kas pelnītu nāvi vai važas.</VERS>
      <VERS vnumber="30">Kad man tika ziņots par slazdiem, ko tie viņam sagatavojuši, es nosūtīju viņu pie tevis, paziņodams arī sūdzētājiem, lai tie izsakās tavā priekšā. Paliec vesels!</VERS>
      <VERS vnumber="31">Tad kareivji, izpildot pavēli, ņēma Pāvilu un naktī aizveda uz Antipatrīdu.</VERS>
      <VERS vnumber="32">Nākošajā dienā, atlaiduši jātniekus iet ar viņu tālāk, paši atgriezās karaspēka mītnē.</VERS>
      <VERS vnumber="33">Nonākuši Cēzarejā un atdevuši vēstuli zemes pārvaldniekam, tie veda arī Pāvilu viņa priekšā.</VERS>
      <VERS vnumber="34">To izlasījis, tas vaicāja, no kāda apgabala viņš, un, uzzinājis, ka no Kilikijas,</VERS>
      <VERS vnumber="35">Viņš teica: Es tevi uzklausīšu, kad atnāks tavi apsūdzētāji; un viņš pavēlēja to apsargāt Heroda tiesas pilī.</VERS>
    </CHAPTER>
    <CHAPTER cnumber="24">
      <VERS vnumber="1">Pēc piecām dienām augstais priesteris Ananija kopā ar dažiem vecākajiem un kādu runātāju Tertullu atnāca pie zemes pārvaldnieka, lai vērstos pret Pāvilu.</VERS>
      <VERS vnumber="2">Kad Pāvils bija atsaukts, Tertulls sāka to apsūdzēt, sacīdams: Pateicoties tev un tavai aizgādībai, mēs dzīvojam pilnīgā mierā un daudz kas ticis labots</VERS>
      <VERS vnumber="3">Visteicamākais Fēliks! Un mēs vienmēr un visur to visā pateicībā atzīstam.</VERS>
      <VERS vnumber="4">Bet lai pārāk ilgi tevi neaizkavētu, es lūdzu savā laipnībā īsumā uzklausīt mūs.</VERS>
      <VERS vnumber="5">Mēs atradām, ka šis cilvēks ir mēris un nemiera cēlājs starp visiem jūdiem visā pasaulē un Nācarieša sektas vadītājs,</VERS>
      <VERS vnumber="6">Kas mēģināja apgānīt arī svētnīcu. Mēs viņu notvērām un gribējām tiesāt pēc mūsu likuma.</VERS>
      <VERS vnumber="7">Bet priekšnieks Lizijs atnāca ar lielu spēku un, izrāvis to no mūsu rokām,</VERS>
      <VERS vnumber="8">Pavēlēja, lai apsūdzētāji nāk pie tevis. Tu pats, viņu nopratinājis, varēsi uzzināt visu to, par ko mēs viņu apsūdzam.</VERS>
      <VERS vnumber="9">Arī jūdi tam piekrita un sacīja, ka tas tā ir.</VERS>
      <VERS vnumber="10">Tad Pāvils, kad zemes pārvaldnieks māja viņam runāt, atbildēja: Zinādams, ka tu daudz gadus esi šīs tautas tiesnesis, es drošu prātu aizstāvu sevi.</VERS>
      <VERS vnumber="11">Tu vari pārliecināties, ka nav vairāk kā divpadsmit dienu, kopš es aizgāju uz Jeruzalemi pielūgt Dievu;</VERS>
      <VERS vnumber="12">Un viņi nav atraduši mani svētnīcā ar kādu strīdamies, ne ļaudis kūdām uz sacelšanos ne sinagogās,</VERS>
      <VERS vnumber="13">Ne pilsētā; tie nevar tev pierādīt arī to, par ko tie mani apsūdz.</VERS>
      <VERS vnumber="14">Bet atzīstos tanī, ka es pēc tās mācības, ko viņi sauc par maldu mācību, kalpoju savam Tēvam un Dievam, ticēdams visam, kas uzrakstīts bauslībā un praviešos.</VERS>
      <VERS vnumber="15">Un man ir cerība uz Dievu un uz taisnīgo un netaisnīgo augšāmcelšanos, kādu arī viņi paši gaida.</VERS>
      <VERS vnumber="16">Tāpēc es arī cenšos vienmēr paturēt tīru sirdsapziņu Dieva un cilvēku priekšā.</VERS>
      <VERS vnumber="17">Bet pēc vairākiem gadiem es atnācu, lai nodotu dāvanas savai tautai un upurētu, un dotu solījumus.</VERS>
      <VERS vnumber="18">Un viņi mani atrada svētnīcā šķīstītu, ne pūlī un ne drūzmā.</VERS>
      <VERS vnumber="19">Tāpēc dažiem Āzijas jūdiem vajadzēja būt šeit tavā priekšā un apsūdzēt, ja tiem kas būtu pret mani.</VERS>
      <VERS vnumber="20">Vai šie paši lai saka, kādu netaisnību tie manī atklājuši, kad es stāvēju augstās tiesas priekšā,</VERS>
      <VERS vnumber="21">Vai vienīgi saucienu dēļ, ko es saucu, viņu vidū stāvēdams: jūs šodien mani tiesājat mirušo augšāmcelšanās dēļ.</VERS>
      <VERS vnumber="22">Tad Fēlikss, labi šo mācību pazīdams, atlika šo lietu, sacīdams: Es jūs uzklausīšu, kad atnāks priekšnieks Lizijs.</VERS>
      <VERS vnumber="23">Un viņš pavēlēja virsniekam to apsargāt, dot viņam mieru un neliegt nevienam no savējiem sniegt viņam pakalpojumus.</VERS>
      <VERS vnumber="24">Pēc dažām dienām atnāca Fēlikss kopā ar Druzillu, savu sievu, kas bija jūdiete, un, ataicinājis Pāvilu, klausījās viņu par ticību uz Jēzu Kristu.</VERS>
      <VERS vnumber="25">Kad viņš runāja par taisnību un par šķīstību, un nākamo tiesu, tad Fēlikss pārbijās un atbildēja: Tagad ej! Attiecīgā brīdī es tevi atkal aicināšu. &lt;font size=2&gt;&lt;b&gt;26.</VERS>
    </CHAPTER>
    <CHAPTER cnumber="25">
      <VERS vnumber="1">Nonācis šinī apgabalā, Fēsts pēc trim dienām devās no Cēzarejas uz Jeruzalemi.</VERS>
      <VERS vnumber="2">Augstie priesteri un ievērojamākie jūdi apsūdzēja viņam Pāvilu un griezās pie viņa,</VERS>
      <VERS vnumber="3">Izlūgdamies labvēlību pret to, lai viņš pavēlētu vest to uz Jeruzalemi, jo tiem bija slepens nodoms ceļā viņu nonāvēt.</VERS>
      <VERS vnumber="4">Tad Fēsts atbildēja, ka Pāvils tiek apsargāts Cēzarejā, bet viņš pats drīzumā došoties ceļā.</VERS>
      <VERS vnumber="5">Viņš sacīja: Kas no jums var, lai nāk līdz un, ja šis vīrs noziedzies, lai apsūdz viņu!</VERS>
      <VERS vnumber="6">Palicis ar tiem ne vairāk kā astoņas vai desmit dienas, viņš atgriezās Cēzarejā un otrā dienā, noturēdams tiesas sēdi, lika atvest Pāvilu.</VERS>
      <VERS vnumber="7">Kad viņš bija atvests, no Jeruzalemes atnākušie jūdi nostājās ap viņu, celdami daudz un smagas apsūdzības, kuras tie nevarēja pierādīt.</VERS>
      <VERS vnumber="8">Pāvils aizstāvējās: Es neesmu grēkojis ne pret jūdu likumu, ne pret svētnīcu, ne pret ķeizaru.</VERS>
      <VERS vnumber="9">Tad Fēsts, gribēdams parādīt jūdiem labvēlību, atbildēja Pāvilam, sacīdams: Vai tu gribi iet uz Jeruzalemi, lai tur tevi tiesātu manā priekšā par šīm lietām?</VERS>
      <VERS vnumber="10">Bet Pāvils sacīja: Es stāvu ķeizara tiesas priekšā, tur pienākas mani tiesāt. Jūdiem neesmu ļaunu darījis, kā tu to vēl labāk zini.</VERS>
      <VERS vnumber="11">Ja es esmu darījis netaisnību vai kaut ko tādu, par ko būtu nāvi pelnījis, tad es neatsakos mirt. Bet ja nekā tāda nav, par ko viņi mani apsūdz, neviens nevar mani tiem nodot. Es pārsūdzu ķeizaram.</VERS>
      <VERS vnumber="12">Tad Fēsts, apspriedies ar augsto tiesu, atbildēja: Tu parsūdzēji ķeizaram? Pie ķeizara tu iesi!</VERS>
      <VERS vnumber="13">Kad dažas dienas bija pagājušas, ķēniņš Agripa un Berenīke ieradās Cēzarejā apsveikt Fēstu.</VERS>
      <VERS vnumber="14">Kad tie vairākas dienas tur uzturējās, Fēsts izstāstīja ķēniņam par Pāvilu, sacīdams: Fēlikss atstājis cietumā kādu vīru.</VERS>
      <VERS vnumber="15">To augstie priesteri un jūdu vecākie apsūdzēja man, kad biju Jeruzalemē, lūgdami, lai viņu notiesā.</VERS>
      <VERS vnumber="16">Es tiem atbildēju, ka romiešiem nav paraduma notiesāt kādu cilvēku, pirms apsūdzētajam nav stājušies pretim sūdzētāji un tas nav dabūjis iespēju aizstāvēties un pierādīt savu nevainību.</VERS>
      <VERS vnumber="17">Kad tie bija sanākuši, es bez vilcināšanās nākošajā dienā, tiesas krēslā sēdēdams, pavēlēju šo vīru atvest. </VERS>
      <VERS vnumber="18">Kad uzstājās apsūdzētāji, tie neuzrādīja nevienu vainu, kurā es varētu saskatīt kādu ļaunumu.</VERS>
      <VERS vnumber="19">Bet tie cēla apsūdzību pret to par viņu pašu reliģiju un par kādu Jēzu, kas miris, bet Pāvils apgalvo, ka Viņš dzīvo.</VERS>
      <VERS vnumber="20">Šādus jautājumus nepārzinādams, es sacīju, vai viņš negrib iet uz Jeruzalemi, lai tie viņu tur tiesātu.</VERS>
      <VERS vnumber="21">Bet kad Pāvils pārsūdzēja, lai viņu atstāj ķeizara spriedumam, es pavēlēju viņu apsargāt, kamēr to sūtīšu pie ķeizara.</VERS>
      <VERS vnumber="22">Tad Agripa sacīja Fēstam: Es pats arī vēlētos dzirdēt šo cilvēku. Tas atbildēja: Rīt tu viņu dzirdēsi.</VERS>
      <VERS vnumber="23">Nākošajā dienā, kad lielā greznumā ieradās Agripa un Berenīke un kopā ar virsniekiem un pilsētas dižciltīgajiem vīriem iegāja tiesas telpās, Fēsts pavēlēja atvest Pāvilu.</VERS>
      <VERS vnumber="24">Un Fēsts sacīja: Ķēniņ Agripa un visi vīri, kas līdz ar mums šeit esat! Jūs redzat to, kura dēļ Jeruzalemē man uzmācās viss jūdu vairums, lūgdami un kliegdami: Šis nedrīkst ilgāk dzīvot.</VERS>
      <VERS vnumber="25">Bet es pārliecinājos, ka viņš nav nekā nodarījis, par ko būtu nāvi pelnījis. Kad viņš pats pārsūdzēja ķeizaram, es nolēmu viņu sūtīt turp.</VERS>
      <VERS vnumber="26">Bet man nav nekā noteikta, ko par viņu kungam rakstīt. Tāpēc es viņu atvedu pie jums un sevišķi pie tevis, ķēniņ Agripa, lai pēc nopratināšanas man būtu ko rakstīt.</VERS>
      <VERS vnumber="27">Jo, man šķiet, būtu neprātīgi sūtīt cietumnieku, neminot viņa vainas.</VERS>
    </CHAPTER>
    <CHAPTER cnumber="26">
      <VERS vnumber="1">Agripa sacīja Pāvilam: Tev atļauts runāt par sevi. Tad Pāvils izstiepa roku un iesāka aizstāvēšanos.</VERS>
      <VERS vnumber="2">Es jūtos laimīgs, ķēniņ Agripa, ka es šodien varu aizstāvēties tavā priekšā pret visu, par ko jūdi mani apsūdz.</VERS>
      <VERS vnumber="3">Jo vairāk tāpēc, ka tu zini visas jūdu paražas un strīdus jautājumus; tāpēc es tevi lūdzu pacietīgi mani uzkausīt.</VERS>
      <VERS vnumber="4">Manu dzīvi no pat jaunības, kāda tā bijusi no sākuma manas tautas vidū Jeruzalemē, zina visi jūdi.</VERS>
      <VERS vnumber="5">Viņi pazīst mani no sākuma (ja tie gribētu liecināt), ka es esmu dzīvojis pēc mūsu reliģijas visstingrākā novirziena, būdams farizejs.</VERS>
      <VERS vnumber="6">Un tagad es stāvu tiesas priekšā par cerību uz apsolījumu, ko Dievs devis mūsu tēviem;</VERS>
      <VERS vnumber="7">To mūsu divpadsmit ciltis, dienām un naktīm kalpodamas, cer sasniegt. Šīs cerības dēļ, ķēniņ, jūdi mani apsūdz.</VERS>
      <VERS vnumber="8">Kāpēc jums šķiet neticami, ka Dievs uzmodina mirušos? </VERS>
      <VERS vnumber="9">Arī es domāju, ka man vajag Nācarieša Jēzus vārdam daudz pretoties.</VERS>
      <VERS vnumber="10">To es arī darīju Jeruzalemē. Saņēmis pilnvaras no augstajiem priesteriem, es daudzus no svētajiem ieslēdzu cietumos un viņu nonāvēšanai devu savu piekrišanu.</VERS>
      <VERS vnumber="11">Visās sinagogās, daudzkārt tos sodīdams, es piespiedu zaimot un, pārāk pret tiem trakodams, vajāju tos pat svešās pilsētās.</VERS>
      <VERS vnumber="12">Ar augsto priesteru pilnvaru un atļauju iedams šinī nolūkā uz Damasku,</VERS>
      <VERS vnumber="13">Ceļā dienas vidū, ķēniņ, es redzēju gaismu no debesīm, kas bija spožāka par sauli, apspīdam mani un tos, kas bija kopā ar mani.</VERS>
      <VERS vnumber="14">Kad mēs visi nokritām zemē, es dzrdēju balsi ebreju valodā man sakām: Saul, Saul, kāpēc tu mani vajā? Grūti tev spert dzenulim pretim.</VERS>
      <VERS vnumber="15">Tad es sacīju: Kungs, kas Tu esi? Kungs teica: Es esmu Jēzus, ko tu vajā.</VERS>
      <VERS vnumber="16">Bet celies un nostājies uz savām kājām, jo es tāpēc tev parādījos, lai ieceltu tevi par kalpu un liecinieku tam, ko es tev atklāšu,</VERS>
      <VERS vnumber="17">Izraudzīdamies tevi no tautas un pagāniem, pie kuriem es tevi tagad sūtu </VERS>
      <VERS vnumber="18">Atvērt viņu acis, lai tie no tumsas atgrieztos gaismā un no sātana varas pie Dieva, lai tie ticībā uz mani saņemtu grēku piedošanu un mantojumu svēto pulkā.</VERS>
      <VERS vnumber="19">Tāpēc, ķēniņ Agripa, es šai debesu parādībai nebiju nepaklausīgs,</VERS>
      <VERS vnumber="20">Bet es sludināju vispirms tiem, kas Damaskā un Jeruzalemē, un visā jūdu zemē, kā arī pagāniem, lai nožēlo grēkus un atgriežas pie Dieva, un dara darbus, kas ir grēku nožēlas cienīgi.</VERS>
      <VERS vnumber="21">Šī iemesla dēļ, kad biju svētnīcā, jūdi mani sagrāba un mēģināja nonāvēt.</VERS>
      <VERS vnumber="22">Bet Dieva palīdzības sargāts, es stāvu līdz šai dienai kā liecinieks maziem un lieliem, neko citu nesacīdams, kā vien to, ko pravieši un Mozus runājuši par to, kas notiks.</VERS>
      <VERS vnumber="23">Ka Kristum jācieš, ka Viņš pirmais no miroņiem augšāmcelsies, lai sludinātu gaismu savai tautai un pagāniem.</VERS>
      <VERS vnumber="24">Kad viņš tā runāja un aizstāvējās, Fēsts sacīja skaļā balsī: Neprātīgais Pāvil, daudzās mācības noved tevi līdz ārprātam!</VERS>
      <VERS vnumber="25">Tad Pāvils sacīja: Viscienīgākais Fēst, es neesmu ārprātīgs, bet es runāju patiesus un pādomātus vārdus,</VERS>
      <VERS vnumber="26">Jo to visu zina arī ķēniņš, uz kuru es vaļsirdīgi runāju. Es domāju, ka nekas no tā viņam nav apslēpts, jo tas nav noticis kādā nebūt kaktā.</VERS>
      <VERS vnumber="27">Ķēniņ Agripa, vai tu tici pravoešiem? Es zinu, ka tu tici.</VERS>
      <VERS vnumber="28">Tad Agripa sacīja Pāvilam: Tu gandrīz mani pārliecini kļūt par kristīgo.</VERS>
      <VERS vnumber="29">Un Pāvils sacīja: Lai Dievs dod, ka ne tikai gandrīz, bet pilnīgi nevien tu, bet arī visi, kas dzird, šodien kļūtu tādi, kāds es esmu, tikai bez šīm važām.</VERS>
      <VERS vnumber="30">Tad piecēlās ķēniņš un zemes pārvaldnieks, un Berenīke, un tie, kas kopā ar viņiem sēdēja.</VERS>
      <VERS vnumber="31">Aizgājuši tie sarunājās savā starpā, sacīdami: Šis cilvēks neko tādu nav darījis, ar ko būtu pelnījis nāvi vai važas.</VERS>
      <VERS vnumber="32">Bet Agripa sacīja Fēstam: Šo cilvēku varētu atbrīvot, ja viņš nebūtu pārsūdzējis ķeizaram.</VERS>
    </CHAPTER>
    <CHAPTER cnumber="27">
      <VERS vnumber="1">Kad bija nolemts, ka Pāvilam jāpārceļas uz Itāliju, viņu kopā ar citiem cietumniekiem nodeva ķeizara karaspēka vienības simtniekam, vārdā Jūlijam.</VERS>
      <VERS vnumber="2">Iekāpuši kādā Andrumetijas kuģī, mēs aizbraucām, sākdami ceļojumu gar Āzijas piekrasti. Maķedonietis Aristarhs no Tesalonīkes bija pie mums.</VERS>
      <VERS vnumber="3">Nākošajā dienā mēs nonācām Sidonā. Jūlijs apgājās ar Pāvilu cilvēcīgi un atļāva aiziet pie draugiem, lai tie viņu apgādātu.</VERS>
      <VERS vnumber="4">No turienes aizbraukuši, mēs braucām lejpus Kiprai, jo bija pretvējš.</VERS>
      <VERS vnumber="5">Pārbraukuši jūru gar Kilikiju un Pamfīliju, mēs nonācām Listrā, kas atrodas Likijā.</VERS>
      <VERS vnumber="6">Tur simtnieks, atradis kādu kuģi no Aleksandrijas, kas brauca uz Itāliju, pārvietoja mūs tanī.</VERS>
      <VERS vnumber="7">Daudzas dienas lēni braukdami, mēs tikko nonācām iepretim Knidai, tāpēc ka vējš mums traucēja, un braucām gar Krētu netālu no Salmones.</VERS>
      <VERS vnumber="8">Ar grūtībām, garām braukdami, mēs nonācām kādā vieta, ko sauc par Labo ostu. Tās tuvumā atradās Talasas pilsēta.</VERS>
      <VERS vnumber="9">Bet bija pagājis ilgs laiks, un kuģošana vairs nebija droša, jo arī gavēnis jau bija pagājis, un Pāvils brīdinājā tos,</VERS>
      <VERS vnumber="10">Sacīdams viņiem: Vīri, es redzu, ka kuģošana sāk izvērsties briesmās un lielā postā ne tikai kravai un kuģim, bet arī mūsu dzīvībām.</VERS>
      <VERS vnumber="11">Bet virsnieks vairāk ticēja stūrmanim un kuģa īpašniekam nekā tam, ko sacīja Pāvils.</VERS>
      <VERS vnumber="12">Tā kā osta nebija piemērota pārziemošanai, daudzi nāca pie atziņas aizbraukt no turienes un, ja iespējams, nokļūt Foinīkā, lai tur pārziemotu. Tā ir Krētas osta, kas atvērta pret dienvidvakariem un ziemeļvakariem.</VERS>
      <VERS vnumber="13">Dienvidu vējam pūšot, viņi domāja sasniegt savu nodomu, un pacēluši enkurus, brauca gar Krētu.</VERS>
      <VERS vnumber="14">Bet neilgi pēc tam sacēlās pret to viesuļvētra, ko sauc par ziemeļrīteni.</VERS>
      <VERS vnumber="15">Kuģis tika aizrauts, un tas nespēja pretoties vējam. Nododot kuģi vētras varā, mēs tikām aiznesti.</VERS>
      <VERS vnumber="16">Mēs braucām gar kādu salu, kas saucās Kauda, un mēs tikko spējām valdīt laivu.</VERS>
      <VERS vnumber="17">To izvilkuši, viņi pielietoja glābšanas līdzekļus un apsēja kuģi. Bīdamies nokļūt Sirtē, viņi nolaida buras un ļāvās nest.</VERS>
      <VERS vnumber="18">Kad mūs vētra ļoti svaidīja, otrā dienā viņi nometa daļu kravas.</VERS>
      <VERS vnumber="19">Bet trešajā dienā viņi savām rokām izmeta kuģa rīkus.</VERS>
      <VERS vnumber="20">Kad vairākas dienas nebija redzama ne saule, ne zvaigznes un trakoja liela vētra, mums zuda katra cerība izglābties.</VERS>
      <VERS vnumber="21">Tā kā viņi ilgi nebija ēduši, Pāvils nostājās viņu vidū un sacīja: Vīri, jums vajadzēja mani paklausīt un neatstāt Krētu. Tad jūs izsargātos no šīm grūtībām un zaudējumiem.</VERS>
      <VERS vnumber="22">Tagad es jums atgādinu: nezaudējiet drosmi, jo neviens no jums bojā neies, tikai kuģis.</VERS>
      <VERS vnumber="23">Jo šinī naktī man piestājās Dieva eņģelis, kam es piederu un kam kalpoju, </VERS>
      <VERS vnumber="24">Sacīdams: Nebīsties, Pāvil, tev jāstājas ķeizara priekšā un, lūk, Dievs tev dāvājis visus, kas kopā ar tevi brauc.</VERS>
      <VERS vnumber="25">Tāpēc, vīri, nezaudējiet drosmi, jo es ticu Dievam, ka tā notiks, kā man tika sacīts.</VERS>
      <VERS vnumber="26">Bet mums jānokļūst kādā salā.</VERS>
      <VERS vnumber="27">Bet pēc tam iestājās četrpadsmitā nakts, un mēs ap pusnakti braucām pa Adrijas jūru. Tad jūrnieki nojauta, ka tuvojamies zemei.</VERS>
      <VERS vnumber="28">Nolaiduši lodi, tie atrada divdesmit asis, bet nedaudz tālāk tie izmērīja piecpadsmit.</VERS>
      <VERS vnumber="29">Baidīdamies uzskriet klintīm, tie kuģa pakaļgalā izmeta četrus enkurus un gaidīja dienu austam.</VERS>
      <VERS vnumber="30">Bet jūrnieki, nolaižot laivu jūrā, mēģināja aizbēgt no kuģa, izlikdamies, it kā viņi gribētu priekšgalā nolaist enkurus.</VERS>
      <VERS vnumber="31">Tad Pāvils sacīja virsniekiem un kareivjiem: Ja šie kuģī nepaliek, jūs nevarat tikt izglābti.</VERS>
      <VERS vnumber="32">Tad kareivji pārcirta laivas virves un ļāva tai nokrist.</VERS>
      <VERS vnumber="33">Gaismai austot, Pāvils lūdza visus pieņemt barību, sacīdams: Šodien ir četrpadsmitā diena, kamēr jūs, nekā neēduši, gaidāt un neko neesat baudījušī.</VERS>
      <VERS vnumber="34">Tāpēc es jūs lūdzu pieņemt barību jūsu veselības dēļ, jo nevienam no jums ne mats no galvas nezudīs.</VERS>
      <VERS vnumber="35">To pateicis, viņš paņēma maizi, visu priekšā pateicās Dievam un, to pārlauzis, sāka ēst.</VERS>
      <VERS vnumber="36">Tad visi kļuva drošāki un sāka ēst.</VERS>
      <VERS vnumber="37">Pavisam kuģī mēs bijām divsimt septiņdesmit sešas dvēseles.</VERS>
      <VERS vnumber="38">Paēduši līdz sātam, viņi izmeta kviešus jūrā, lai atvieglotu kuģi.</VERS>
      <VERS vnumber="39">Kad iestājās diena, viņi zemi nepazina, bet saskatīja kādu līci ar lēzenu krastu. Tanī viņi domāja, ja tas iespējams, izmest kuģi.</VERS>
      <VERS vnumber="40">Atbrīvojuši enkurus, viņi ļāvās jūrai. Tad tie, atraisījuši stūres un pacēluši priekšējās buras pa vējam, stūrēja uz krastu.</VERS>
      <VERS vnumber="41">Mēs nokļuvām joslā starp jūras ietekām, un viņi tur uzvadīja kuģi. Tā priekšgals palika nekustīgs, bet pakaļgalu jūras viļņi sadauzīja.</VERS>
      <VERS vnumber="42">Tad kareivjiem radās nodoms apcietinātos nonāvēt, lai kāds neaizpeldētu un neizbēgtu.</VERS>
      <VERS vnumber="43">Bet virsnieks, gribēdams glābt Pāvilu, neļāva tam notikt. Viņš pavēlēja tiem, kas prata peldēt, pirmajiem mesties ārā un, zemi sasniedzot, glābties.</VERS>
      <VERS vnumber="44">Pārējos viņi novietoja: citus uz dēļiem, citus uz kuģa atliekām. Un tā notika, ka visi ļaudis nokļuva uz sauzemes.</VERS>
    </CHAPTER>
    <CHAPTER cnumber="28">
      <VERS vnumber="1">Izglābušies mēs uzzinājām, ka salu sauc par Melitu. Svešinieki parādīja mums ne mazums laipnības.</VERS>
      <VERS vnumber="2">Sakūruši uguni, viņi mūs atspirdzināja, jo bija iestājies lietus un aukstums.</VERS>
      <VERS vnumber="3">Kad Pāvils salasīja kādu gubu žagaru un tos pielika ugunskuram; tad karstuma dēļ izlīda odze un apvijās ap viņa roku.</VERS>
      <VERS vnumber="4">Tad iedzimtie, redzēdami rāpuli karājamies pie viņa rokas, sarunājās savā starpā: Tiešām, šis cilvēks ir slepkava; no jūras viņš izglābās, bet atriebība neļauj viņam dzīvot.</VERS>
      <VERS vnumber="5">Bet viņš rāpuli nokratīja ugunī, necietis nekā ļauna. (Mk.16,18)</VERS>
      <VERS vnumber="6">Tie domāja, ka viņš uztūks, piepeši pakritīs un nomirs. Bet pēc ilgas gaidīšanas, redzēdami, ka viņam nekas ļauns nenotiek, tie pārdomāja un sacīja: Viņš ir dievs. (Apd.14,10-11)</VERS>
      <VERS vnumber="7">Šinī apvidū salas priekšniekam, vārdā Publijam, bija īpašumi. Viņš mūs uzņēma un trīs dienas laipni deva pajumti.</VERS>
      <VERS vnumber="8">Bet notika, ka Publija tēvs gulēja slims ar drudzi un asins sērgu. Pāvils iegāja pie viņa, pielūdza Dievu un, uzlicis tam rokas, izdziedināja to.</VERS>
      <VERS vnumber="9">Kad tas bija noticis, visi, kas salā slimoja, nāca un tika izdziedināti.</VERS>
      <VERS vnumber="10">Viņi mums izrādīja lielu godu un, mums aizbraucot, deva līdz visu nepieciešamo.</VERS>
      <VERS vnumber="11">Pēc trim mēnešiem mēs aizbraucām Aleksandrijas kuģī, kas pārziemoja salā un kam bija Kastora zīme.</VERS>
      <VERS vnumber="12">Nonākuši Sirakūzās, mēs tur palikām trīs dienas.</VERS>
      <VERS vnumber="13">No turienes, gar piekrasti braucot, mēs nonācām Rēgijā; un kad pēc vienas dienas sacēlās dienvidu vējš, mēs otrā dienā nonācām Puteolos.</VERS>
      <VERS vnumber="14">Tur mēs atradām brāļus un viņi lūdza mūs palikt pie tiem septiņas dienas. Tā mēs nonācām Romā.</VERS>
      <VERS vnumber="15">Turienes brāļi, to izdzirduši, steidzās mums pretim līdz pat Apija forumam un Trīs tavernām. Pāvils, tos ieraudzījis, pateicās Dievam, un viņam radās drosme.</VERS>
      <VERS vnumber="16">Kad nonācām Romā, Pāvilam tika atļauts palikt savrup ar kareivi, kas viņu apsargāja.</VERS>
      <VERS vnumber="17">Bet pēc trim dienām, viņš saaicināja ievērojamākos jūdus. Kad tie sanāca, viņš tiem sacīja: Vīri, brāļi, es neko neesmu darījis ne pret tautu, ne tēvu ieražām. Tomēr Jeruzalemē mani sastīja un nodeva romiešu rokās.</VERS>
      <VERS vnumber="18">Tie, mani nopratinājuši, gribēja atbrīvot, jo man nebija nevienas ar nāvi sodāmas vainas.</VERS>
      <VERS vnumber="19">Tā kā jūdi pretojās, es biju spiests pārsūdzēt ķeizaram, bet ne tāpēc, lai apsūdzētu savu tautu.</VERS>
      <VERS vnumber="20">Šī iemesla dēļ es jūs ielūdzu, lai jūs redzētu un ar jums runātu, jo šinīs važās esmu ieslēgts Izraēļa cerības dēļ,</VERS>
      <VERS vnumber="21">Bet tie viņam sacīja: Mēs neesam ne vēstules no Jūdejas saņēmuši par tevi, ne arī kāds no brāļiem ieradies ko vēstīt vai ko ļaunu par tevi runāt.</VERS>
      <VERS vnumber="22">Tomēr mēs vēlamies no tevis dzirdēt, ko tu domā, jo mums par šo sektu zināms, ka tai visur pretojas.</VERS>
      <VERS vnumber="23">Tad daudzi, noteikuši viņam dienu, ieradās viņa mājoklī. Viņš tiem no agra rīta līdz vakaram izskaidroja, apliecinādams Dieva valstību un pārliecinādams par Jēzu, sākot ar Mozus bauslību un praviešiem.</VERS>
      <VERS vnumber="24">Un citi ticēja tam, kas tika runāts, bet citi neticēja.</VERS>
      <VERS vnumber="25">Viņu starpā nebija vienprātības. Viņi aizgāja, kad Pāvils sacīja šo vienu vārdu: Svētais Gars pareizi runājis mūsu tēviem caur pravieti Isaju,</VERS>
      <VERS vnumber="26">Sacīdams: Ej pie šīs tautas un saki viņiem: ausīm jūs dzirdēsiet un nesapratīsiet, skatīdamies jūs skatīsieties un neredzēsiet.</VERS>
      <VERS vnumber="27">Jo šīs tautas sirds ir nocietināta, un ar ausīm tiem grūti dzirdēt, un savas acis tie aizvēruši, lai ar acīm tie neredzētu un ar ausīm nedzirdētu, un sirdī nesaprastu, un neatgrieztos, un es tos neizdziedinātu. (Is.6,9-10; Mt.13,14-15)</VERS>
      <VERS vnumber="28">Tad lai jums tas zināms, ka Dievs pagāniem sūtījis pestīšanu un tie to dzirdēs.</VERS>
      <VERS vnumber="29">Kad viņš to pateica, jūdi, savā starpā stipri strīdēdamies, aizgāja no viņa.</VERS>
      <VERS vnumber="30">Bet viņš palika savā īrētajā dzīvoklī veselus divus gadus un pieņēma visus, kas pie viņa nāca.</VERS>
      <VERS vnumber="31">Neviena netraucēts, viņš sludināja Dieva valstību un visā paļāvībā mācīja par Kungu Jēzu Kristu.</VERS>
    </CHAPTER>
  </BIBLEBOOK>
  <BIBLEBOOK bname="Römer" bnumber="45" bsname="Röm">
    <CHAPTER cnumber="1">
      <VERS vnumber="1">Pāvils, Jēzus Kristus kalps, aicināts apustulis, izredzēts Dieva evaņģēlijam,</VERS>
      <VERS vnumber="2">Ko Viņš jau iepriekš apsolīja svētajos Rakstos caur praviešiem</VERS>
      <VERS vnumber="3">Par savu Dēlu, kas pēc miesas Viņam cēlies no Dāvida cilts,</VERS>
      <VERS vnumber="4">Kas svētdarītājā Garā ar savu augšāmcelšanos no miroņiem spēkā parādījās Dieva Dēls, mūsu Kungs Jēzus Kristus.</VERS>
      <VERS vnumber="5">Caur Viņu mēs saņēmām žēlastību un apustuļa sūtību pakļaut visas tautas ticībai Viņa vārda dēļ.</VERS>
      <VERS vnumber="6">Tanī arī jūs esat Jēzus Kristus aicināti.</VERS>
      <VERS vnumber="7">Visiem Dieva mīļotājiem, aicinātajiem svētajiem Romā: žēlastība jums un miers no Dieva, mūsu Tēva, un no Kunga Jēzus Kristus!</VERS>
      <VERS vnumber="8">Vispirms es pateicos Dievam caur Jēzu Kristu par jums visiem, jo jūsu ticība tiek daudzināta visā pasaulē.</VERS>
      <VERS vnumber="9">Jo Dievs, kuram es savā garā Viņa Dēla evaņģēlijā kalpoju, ir mans liecinieks, ka es jūs bez mitēšanās pieminu.</VERS>
      <VERS vnumber="10">Savās lūgšanās, pastāvīgi lūgdams, lai man saskaņā ar Dieva prātu kādreiz kaut kā pašķirtos ceļš aiziet pie jums.</VERS>
      <VERS vnumber="11">Jo es ilgojos jūs redzēt, lai sniegtu jums kādu garīgu žēlastības dāvanu jūsu stiprināšanai,</VERS>
      <VERS vnumber="12">Tas ir, reizē ar jums gūtu iepriecinājumu savstarpējā ticībā, jūsējā un manējā.</VERS>
      <VERS vnumber="13">Bet es, brāļi, negribu atstāt jūs neziņā par to, ka es vairākkārt biju apņēmies jūs apmeklēt, lai iegūtu kādu augli arī starp jums tāpat kā starp pārējām tautām, (bet līdz šim tiku aizkavēts).</VERS>
      <VERS vnumber="14">Grieķiem un barbariem, mācītiem un nemācītiem es esmu parādnieks.</VERS>
      <VERS vnumber="15">Tāpēc (kas attiecas uz mani) es esmu gatavs sludināt evaņģēliju arī jums, kas esat Romā.</VERS>
      <VERS vnumber="16">Es nekaunos evaņģēlija, jo tas ir Dieva spēks katra ticīgā pestīšanai, vispirms jūda, tad grieķa.</VERS>
      <VERS vnumber="17">Jo tanī atklājas Dieva taisnība no ticības uz ticību, kā rakstīts: Taisnīgais dzīvo no ticības. (Hab.2,4)</VERS>
      <VERS vnumber="18">Jo Dieva dusmas parādās no debesīm pār katru to cilvēku bezdievību un netaisnību, kas Dieva patiesību nomāc netaisnībā,</VERS>
      <VERS vnumber="19">Jo kas par Dievu zināms, tas viņiem pasludināts, jo Dievs viņiem to ir atklājis.</VERS>
      <VERS vnumber="20">Jo tas, kas Viņā neredzams, un Viņa mūžīgais spēks, un dievība no pasaules radīšanas ir ar prātu saskatāmi Viņa darbos; tāpēc viņi ir neattaisnojami.</VERS>
      <VERS vnumber="21">Jo tie, pazinuši Dievu, negodināja Viņu kā Dievu un nebija Viņam pateicīgi, bet savās domās kļuva tukši, un viņu neprātīgā sirds tika aptumšota;</VERS>
      <VERS vnumber="22">Apgalvodami, ka viņi ir gudri, tie kļuva nelgas;</VERS>
      <VERS vnumber="23">Un nemirstīgā Dieva godību tie apmainīja pret iznīcīgajiem cilvēkiem un putniem, un četrkājaiņiem, un rāpuļiem līdzīgiem tēliem.</VERS>
      <VERS vnumber="24">Tāpēc Dievs viņus atstājis viņu siržu kārībām un nešķīstībai, lai tie paši apgānītu savas miesas.</VERS>
      <VERS vnumber="25">Dieva patiesību tie apmainīja pret meliem un pielūdza, un kalpoja drīzāk radībai nekā Radītājam, kas lai augsti teikts mūžīgi mūžos. Amen.</VERS>
      <VERS vnumber="26">Tāpēc Dievs tos atstājis kauna pilnām kārībām, jo viņu sievietes dabisko kopdzīvi apmainījušas pret pretdabisko.</VERS>
      <VERS vnumber="27">Tāpat arī vīrieši, atstādami dabisko kopdzīvi ar sievietēm, iedegās kaislībās viens pret otru, piekopdami netiklību vīrietis ar vīrieti un saņemdami nopelnīto sodu par saviem maldiem paši pie sevis.</VERS>
      <VERS vnumber="28">Un tāpēc, ka viņi neuzskatīja Dieva atzīšanu par vajadzīgu, Dievs tos atstāja izvirtušām tieksmēm, lai tie darītu to, kas neklājas.</VERS>
      <VERS vnumber="29">Viņi ir visādām netaisnībām, ļaunprātībām, netiklībām, mantkārībām, ļaunumiem pārpildīti; viņi ir pilni skaudības, slepkavību, ķildu, viltības, nedarbu, mēlnesības;</VERS>
      <VERS vnumber="30">Viņi ir neslavas cēlāji, Dieva nīdēji, ķengātāji, augstprātīgi, lielīgi, ļaunumu izgudrotāji, nepaklausīgi vecākiem,</VERS>
      <VERS vnumber="31">Neprātīgi, nesaticīgi, cietsirdīgi, neuzticīgi, nežēlīgi.</VERS>
      <VERS vnumber="32">Lai gan viņi Dieva taisnību pazina, tie nenojauta, ka tie, kas tā dara, ir pelnījuši nāvi; un ne tikai tie, kas tā dara, bet arī tie, kas darītājiem piekrīt.</VERS>
    </CHAPTER>
    <CHAPTER cnumber="2">
      <VERS vnumber="1">Tāpēc neviens cilvēks, kas tiesā, nepaliek bez vainas, jo, citu tiesādams, tu notiesā pats sevi, jo tu dari to, ko tu nosodi.</VERS>
      <VERS vnumber="2">Mēs zinām, ka Dievs spriež taisnīgu tiesu tiem, kas tā dara.</VERS>
      <VERS vnumber="3">Bet vai tu, cilvēk, kas tiesā tos, kas tā dara, bet pats dari to pašu, domā, ka tu izbēgsi Dieva tiesai?</VERS>
      <VERS vnumber="4">Vai tu nicini Viņa labuma un pacietības, un lēnprātības bagātību, neapzinādamies, ka Dieva labvēlība ved tevi pie atgriešanās?</VERS>
      <VERS vnumber="5">Bet tavas stūrgalvības un negandarītājas sirds dēļ tu krāj dusmas Dieva dusmu un taisnīgās tiesas parādīšanās dienai.</VERS>
      <VERS vnumber="6">Viņš katram atlīdzinās saskaņā ar tā darbiem:</VERS>
      <VERS vnumber="7">Tiem, kas, pacietībā labus darbus darīdami, meklē svētlaimību un godu, un neiznīcību, - ar mūžīgo dzīvi,</VERS>
      <VERS vnumber="8">Bet tiem, kas pretojas un nemeklē patiesību, bet nododas netaisnībai, - ar dusmām un bardzību.</VERS>
      <VERS vnumber="9">Bēdas un apspiešana ikvienai cilvēka dvēselei, kas dara ļaunu, vispirms jūdam un arī grieķim.</VERS>
      <VERS vnumber="10">Bet svētlaimība un gods, un miers ikvienam, kas dara labu, vispirms jūdam un arī grieķim,</VERS>
      <VERS vnumber="11">Jo Dievs neuzlūko cilvēka personu.</VERS>
      <VERS vnumber="12">Jo tie, kam nebija likuma un ir grēkojuši, bez likuma ies pazušanā; bet tie, kam bija likums un ir grēkojuši, pēc likuma tiks tiesāti.</VERS>
      <VERS vnumber="13">Jo ne likuma dzirdētāji ir taisnīgi Dieva priekšā, bet gan likuma izpildītāji būs taisnīgi.</VERS>
      <VERS vnumber="14">Jo ja pagāni, kam likuma nav, dabiski izpilda to, ko likums prasa, tad viņi paši ir sev likums, lai gan viņiem tāda likuma nav.</VERS>
      <VERS vnumber="15">Viņi rāda darbos, ka likums ierakstīts viņu sirdīs; viņu sirdsapziņa ir viņu lieciniece, un to domas viena otru vai nu apsūdzēs, vai arī aizstāvēs</VERS>
      <VERS vnumber="16">Tanī dienā, kad Dievs tiesās cilvēku noslēpumus saskaņā ar manu evaņģēliju caur Jēzu Kristu.</VERS>
      <VERS vnumber="17">Bet ja tu saucies jūds un paļaujies uz likumu, un lepojies, ka tev ir Dievs,</VERS>
      <VERS vnumber="18">Un tu pazīsti Viņa prātu un, likuma pamācīts, tu atzīsti labāko,</VERS>
      <VERS vnumber="19">Tu apzinies, ka tu esi aklo vadonis, gaisma tiem, kas ir tumsībā,</VERS>
      <VERS vnumber="20">Nesaprātīgo audzinātājs, nepieaugušo skolotājs, kam likumā dota zināšanas un patiesības būtība,</VERS>
      <VERS vnumber="21">Kā tad tu citu māci, bet pats sevi nemāci? Tu sludini, ka nebūs zagt, bet tu zodz;</VERS>
      <VERS vnumber="22">Tu saki, ka nebūs laulību pārkāpt, bet pats pārkāp; tu nicini elkus, bet piekop svētzādzību;</VERS>
      <VERS vnumber="23">Tu lepojies ar likumu, bet, pārkāpdams to, tu pulgo Dievu?</VERS>
      <VERS vnumber="24">(Jo, kā rakstīts, jūsu dēļ Dieva vārds starp pagāniem tiek zaimots.) (Is.52,5)</VERS>
      <VERS vnumber="25">Apgraizīšanai ir nozīme, ja tu izpildi likumu, bet ja tu esi likuma pārkāpējs, tad tava apgraizīšana ir kļuvusi neapgraizīšana.</VERS>
      <VERS vnumber="26">Bet ja neapgraizītais izpildītu likuma prasības, vai tad viņa neapgraizīšana neskaitīsies apgraizīšana?</VERS>
      <VERS vnumber="27">Un vai tas, kas miesīgi neapgraizīts, bet izpilda likumu, netiesās tevi, kam ir Raksti un apgraizīšana, bet esi likuma pārkāpējs?</VERS>
      <VERS vnumber="28">Jo ne tas ir jūds, kas ārīgi ir tāds, un ne tā ir apgraizīšana, kas ir ārīgi pie miesas,</VERS>
      <VERS vnumber="29">Bet jūds ir tas, kas tāds ir slepenībā, un sirds apgraizīšana ir garā, bet ne burtā; tādam gods ir nevis no cilvēkiem, bet no Dieva.</VERS>
    </CHAPTER>
    <CHAPTER cnumber="3">
      <VERS vnumber="1">Kāda tad jūdiem priekšrocība vai kāds labums no apgraizīšanas?</VERS>
      <VERS vnumber="2">Katrā ziņā daudz! Vispirms tas, ka viņiem uzticēti Dieva apsolījumi.</VERS>
      <VERS vnumber="3">Kas tad, ja daži no viņiem neticēja? Vai tad dažu neticība var atcelt Dieva uzticību? Nekad ne!</VERS>
      <VERS vnumber="4">Tomēr Dievs ir patiess, bet katrs cilvēks melis, tā kā rakstīts: Tu esi taisnīgs savos vārdos un uzvarēsi, kad ar Tevi ies tiesā.</VERS>
      <VERS vnumber="5">Bet ja mūsu netaisnība izceļ Dieva taisnību, ko tad lai sakām? Vai Dievs ir netaisnīgs, ja Viņš uzliek sodu?</VERS>
      <VERS vnumber="6">(Es runāju cilvēcīgi.) Nekādā ziņā! Jo kā citādi Dievs tiesās šo pasauli?</VERS>
      <VERS vnumber="7">Bet ja manu melu dēļ Dieva patiesība kļuvusi lielāka Viņa paša godam, kāpēc tad es vēl kā grēcinieks tieku tiesāts?</VERS>
      <VERS vnumber="8">Un vai nevajadzētu darīt ļaunu, ja tam ir labas sekas (kā daži zaimodami saka, ka mēs tā mācot)? Tādu pazudināšana ir taisnīga.</VERS>
      <VERS vnumber="9">Kā tad ir? Vai mums ir priekšrocības? Nekādā ziņā, jo mēs jau pierādījām, ka visi, tiklab jūdi, kā grieķi, ir zem grēka,</VERS>
      <VERS vnumber="10">Kā rakstīts: Nav neviena taisnīga,</VERS>
      <VERS vnumber="11">Neviena, kas saprastu, neviena, kas meklētu Dievu.</VERS>
      <VERS vnumber="12">Visi novērsušies, visi kopā kļuvuši nederīgi; nav neviena, kas darītu labu, pat it neviena.</VERS>
      <VERS vnumber="13">Viņu rīkle ir atvērts kaps, ar savām mēlēm viņi runā viltību, odžu inde ir aiz viņu lūpām;</VERS>
      <VERS vnumber="14">Viņu mute ir lāstu un rūgtuma pilna;</VERS>
      <VERS vnumber="15">Viņu kājas steidzīgas asins izliešanai;</VERS>
      <VERS vnumber="16">Izpostīšana un bēdas ir viņu ceļos;</VERS>
      <VERS vnumber="17">Un miera ceļu viņi nepazīst;</VERS>
      <VERS vnumber="18">Dieva bijības nav viņu acu priekšā.</VERS>
      <VERS vnumber="19">Bet mēs zinām, ka viss, ko saka likums, ir teikts tiem, kas ir zem likuma, lai apklustu ikviena mute un lai visa pasaule kļūtu Dievam padevīga,</VERS>
      <VERS vnumber="20">Jo likuma darbi nevienu cilvēku neattaisno Viņa priekšā; likums rada grēku pazīšanu.</VERS>
      <VERS vnumber="21">Bet tagad Dieva taisnība atklājusies neatkarīgi no likuma; to apliecina bauslība un pravieši.</VERS>
      <VERS vnumber="22">Bet Dieva taisnība caur ticību uz Jēzu Kristu ir visiem un pār visiem, kas tic uz Viņu, jo nav nekādas izšķirības.</VERS>
      <VERS vnumber="23">Jo visi ir grēkojuši, un viņiem trūkst Dieva godības.</VERS>
      <VERS vnumber="24">Viņa žēlastība tos nepelnīti attaisnojusi caur atpestīšanu, kas ir Jēzū Kristū.</VERS>
      <VERS vnumber="25">Viņu Dievs nolicis tiem, kas tic, par grēku izpircēju Viņa asinīs un, piedodams iepriekšējos grēkus, parāda savu taisnību</VERS>
      <VERS vnumber="26">Dievišķā pacietībā, lai tagadējā laikā parādītos Viņa taisnība; pats būdams taisnīgs, attaisnotu to, kas tic uz Jēzu Kristu.</VERS>
      <VERS vnumber="27">Kur paliek tava dižošanās? Tā ir izslēgta. Ar kādu likumu? Darbiem? Nē, bet ar ticības likumu.</VERS>
      <VERS vnumber="28">Jo mēs esam pārliecināti, ka cilvēks tiek attaisnots ticībā bez likuma darbiem.</VERS>
      <VERS vnumber="29">Vai Dievs ir jūdiem vien? Vai nav arī pagāniem? Taču arī pagāniem!</VERS>
      <VERS vnumber="30">Jo ir tikai viens Dievs, kas attaisno caur ticību apgraizītos un neapgraizītos ticībā.</VERS>
      <VERS vnumber="31">Tātad mēs ar ticību atceļam bauslību? Nekādā ziņā, bet mēs apstiprinām bauslību.</VERS>
    </CHAPTER>
    <CHAPTER cnumber="4">
      <VERS vnumber="1">Ko lai sakām? Ko panāca mūsu miesīgais ciltstēvs Ābrahams?</VERS>
      <VERS vnumber="2">Jo, ja Ābrahams kļuvis taisnīgs ar saviem darbiem, tad viņam ir gods, bet ne pie Dieva.</VERS>
      <VERS vnumber="3">Jo ko saka Raksti? Ābrahams ticēja Dievam, un tas tika viņam pieskaitīts attaisnošanai.</VERS>
      <VERS vnumber="4">Bet tam, kas dara darbus, alga tiek piešķirta ne no žēlastības, bet pienākuma dēļ.</VERS>
      <VERS vnumber="5">Bet tam, kam darbu nav, bet tic uz To, kas bezdievīgo dara taisnīgu, viņa ticība tiek pieskaitīta attaisnošanai saskaņā ar Dieva žēlastības lēmumu.</VERS>
      <VERS vnumber="6">Tā arī Dāvids runā par cilvēka svētlaimību, kuram Dievs no savas labpatikas piešķir attaisnojumu neatkarīgi no darbiem.</VERS>
      <VERS vnumber="7">Svētīgi tie, kam noziegumi piedoti un grēki apklāti.</VERS>
      <VERS vnumber="8">Svētīgs tas vīrs, kuram Kungs grēku nepieskaita.</VERS>
      <VERS vnumber="9">Vai tad šī svētlaimība ir tikai apgraizītajiem, vai arī neapgraizītajiem? Ja sakām, ka Ābrahamam ticība pieskaitīta attaisnojumam,</VERS>
      <VERS vnumber="10">Tad kā tā pieskaitīta? Vai apgraizīšanā, vai tad, kad viņš nebija apgraizīts? - Ne apgraizīšanā, bet tad, kad viņš nebija apgraizīts.</VERS>
      <VERS vnumber="11">Bet apgraizīšanas zīmi viņš saņēma par apstiprinājumu attaisnojumam ticībā, kas viņam bija vēl neapgraizītam, lai viņš kļūtu visu neapgraizīto ticīgo tēvs, lai arī tiem tā tiktu pieskaitīta attaisnojumam,</VERS>
      <VERS vnumber="12">Un lai viņš būtu tēvs apgraizītajiem, bet ne tikai apgraizītajiem, bet arī tiem, kas seko ticības pēdās, tās ticības, kura bija mūsu tēvam Ābrahamam pirms apgraizīšanas.</VERS>
      <VERS vnumber="13">Jo nevis pateicoties likumam Ābrahamam un viņa pēcnācējiem dots solījums iemantot pasauli, bet pateicoties attaisnojumam ticībā.</VERS>
      <VERS vnumber="14">Jo ja tie ir mantinieki, pateicoties likumam, tad ticība būtu zaudējusi savu spēku, un solījums būtu atcelts.</VERS>
      <VERS vnumber="15">Jo likums rada dusmas. Kur nav likuma, tur nav pārkāpuma.</VERS>
      <VERS vnumber="16">Tāpēc tas nāk no ticības, lai, pateicoties žēlastībai, apsolījums būtu nodrošināts visiem pēcnācējiem, nevien tam, kas pakļauts tikai likumam, bet arī tam, kas seko ticībai, kāda bija mūsu visu tēvam Ābrahamam</VERS>
      <VERS vnumber="17">(Kā rakstīts: Es iecēlu tevi par tēvu daudzām tautām) tā Dieva priekšā, uz kuru viņš ticēja, kas mirušos atdzīvina un sauc vārdā tos, kas vēl nav, tāpat kā tos, kas ir. (1.Moz.17,5)</VERS>
      <VERS vnumber="18">Pretī cerībai cerēdams, viņš ir ticējis, ka viņš kļūs daudzu tautu tēvs, tā kā sacīts: Tādi būs tavi pēcnācēji! (1 Moz 15,5)</VERS>
      <VERS vnumber="19">Un viņš nekļuva vājš ticībā, vērodams savu pamirušo miesu, jo bija jau gandrīz simt gadu vecs, un Sāras pamirušo mātes klēpi.</VERS>
      <VERS vnumber="20">Viņš neticībā nešaubījās par Dieva apsolījumu, bet, būdams stiprs ticībā, deva Dievam godu,</VERS>
      <VERS vnumber="21">Būdams pilnīgi pārliecināts, ka to, ko solījis, Viņš spēj arī izpildīt.</VERS>
      <VERS vnumber="22">Tāpēc tas viņam pieskaitīts attaisnošanai.</VERS>
      <VERS vnumber="23">Bet nav jau rakstīts, ka viņa dēļ vien tas pieskaitīts viņam attaisnošanai.</VERS>
      <VERS vnumber="24">Bet arī mūsu dēļ, kam tas tiks pieskaitīts mūsu ticības dēļ uz To, kas uzmodināja no miroņiem mūsu Kungu Jēzu Kristu,</VERS>
      <VERS vnumber="25">Kas mūsu grēku dēļ bija nodots un mūsu attaisnošanas labad uzcēlās no miroņiem.</VERS>
    </CHAPTER>
    <CHAPTER cnumber="5">
      <VERS vnumber="1">Tātad mums, ticībā attaisnotajiem, ir miers ar Dievu caur mūsu Kungu Jēzu Kristu,</VERS>
      <VERS vnumber="2">Caur Viņu, pateicoties ticībai, mums ir pieeja žēlastībai, kurā mēs stāvam un dižojamies cerībā uz Dieva bērnu svētlaimību.</VERS>
      <VERS vnumber="3">Bet nevien tas: mēs gavilējam ciešanās, zinādami, ka ciešanas rada pacietību,</VERS>
      <VERS vnumber="4">Pacietība - pastāvību, pastāvība - cerību,</VERS>
      <VERS vnumber="5">Bet cerība nepamet kaunā, jo Svētais Gars, kas mums ir dots, ir ielējis Dieva mīlestību mūsu sirdīs;</VERS>
      <VERS vnumber="6">Jo kāpēc Kristus miris par mums, grēciniekiem, īstajā laikā, kad mēs vēl bijām slimi?</VERS>
      <VERS vnumber="7">Jo neviens taču nemirst par taisnīgo, par labo varbūt kāds uzņemtos mirt.</VERS>
      <VERS vnumber="8">Bet Dievs apliecina savu mīlestību uz mums, jo īstajā laikā, kamēr mēs vēl bijām grēcinieki,</VERS>
      <VERS vnumber="9">Kristus mūsu dēļ nomira. Tāpēc jo vairāk tagad, viņa asinīs taisnoti, mēs caur Viņu būsim glābti no dusmām.</VERS>
      <VERS vnumber="10">Jo ja mēs tad, kad bijām ienaidnieki, tikām izlīdzināti ar Dievu Viņa Dēla nāvē, tad jo vairāk, būdami jau izlīdzināti, mēs būsim glābti Viņa dzīvībā.</VERS>
      <VERS vnumber="11">Bet nevien tas: mēs dižojamies Dievā caur mūsu Kungu Jēzu Kristu, kurā mēs tagad esam ieguvuši izlīdzināšanu.</VERS>
      <VERS vnumber="12">Tāpēc, kā caur vienu cilvēku pasaulē nācis grēks un ar grēku - nāve, tā nāve pārgāja uz visiem cilvēkiem, jo visi viņā grēkojuši.</VERS>
      <VERS vnumber="13">Jo līdz likumam pasaulē bija grēks, bet grēks netika pieskaitīts, jo nebija likuma.</VERS>
      <VERS vnumber="14">Bet no Ādama līdz Mozum nāve valdīja arī pār tiem, kas nebija apgrēkojušies līdzīgi Ādamam, kas ir Nākamā attēls.</VERS>
      <VERS vnumber="15">Bet ar žēlastības dāvanu nav tā kā ar pārkāpumu; jo, ja viena noziedzības dēļ daudzi miruši, tad jo vairāk Dieva žēlastība un viena cilvēka, Jēzus Kristus, žēlastības dāvana pārpilnībā nākusi pār daudziem.</VERS>
      <VERS vnumber="16">Un nav ar žēlastības dāvanu tāpat kā viena grēka dēļ, jo lēmums pazudināšanai gan nācis viena grēka dēļ, bet žēlastība nākusi attaisnošanai no daudziem grēkiem.</VERS>
      <VERS vnumber="17">Jo ja viena vainas dēļ nāve kļuva valdniece caur vienu, tad jo vairāk tie, kas pārpilnībā saņēmuši žēlastības un taisnības dāvanas, būs valdnieki dzīvībā caur Vienu, Jēzu Kristu.</VERS>
      <VERS vnumber="18">Tātad, kā viena vainas dēļ pār visiem cilvēkiem nākusi pazudināšana, tā Viena taisnības dēļ pār visiem cilvēkiem nācis attaisnojums dzīvībai.</VERS>
      <VERS vnumber="19">Jo kā viena cilvēka nepaklausības dēļ daudzi kļuvuši grēcinieki, tā arī Viena paklausības dēļ daudzi kļuvuši taisnīgi.</VERS>
      <VERS vnumber="20">Bet starpā nācis likums, lai grēks ietu vairumā; bet kur pārpilnībā grēks, tur vēl lielākā pārpilnībā ir žēlastība,</VERS>
      <VERS vnumber="21">Lai, tāpat kā grēks valdījis nāvei, tā arī žēlastība caur taisnību mūžīgai dzīvei caur mūsu Kungu Jēzu Kristu.</VERS>
    </CHAPTER>
    <CHAPTER cnumber="6">
      <VERS vnumber="1">Ko tad lai sakām? Vai paliksim grēkā, lai vairojas žēlastība?</VERS>
      <VERS vnumber="2">Nekādā ziņā! Jo kā lai mēs, kas esam miruši grēkam, vēl tanī dzīvojam?</VERS>
      <VERS vnumber="3">Vai jūs nezināt, ka mēs visi, kas esam kristīti Jēzū Kristū, esam kristīti Viņa nāvē?</VERS>
      <VERS vnumber="4">Jo mēs kristībā līdz ar Viņu esam apbedīti nāvei, lai, kā Kristus caur Tēva godību uzcēlās no miroņiem, tāpat arī mēs dzīvotu atjaunotajā dzīvē.</VERS>
      <VERS vnumber="5">Jo ja mēs nāves līdzībā ar Viņu esam saauguši, tad reizē līdzīgi būsim arī augšāmceļoties.</VERS>
      <VERS vnumber="6">To mēs zinām, ka mūsu vecais cilvēks ticis līdzi krustā sists, lai grēcīgā miesa tiktu iznīcināta un mēs vairs nekalpotu grēkam.</VERS>
      <VERS vnumber="7">Jo kas ir miris, tas ir no grēka attaisnots.</VERS>
      <VERS vnumber="8">Bet ja mēs esam miruši līdz ar Kristu, tad mēs ticam, ka mēs arī dzīvosim kopā ar Kristu,</VERS>
      <VERS vnumber="9">Zinādami, ka Kristus, no miroņiem uzcēlies, vairs nemirst, nāve pār Viņu vairs nevaldīs.</VERS>
      <VERS vnumber="10">Jo, mirdams grēkam, Viņš ir miris reiz par visām reizēm, bet dzīvodams Viņš dzīvo Dievam.</VERS>
      <VERS vnumber="11">Tā arī jūs esiet pārliecināti, ka jūs, miruši grēkam, dzīvojat Dievam mūsu Kungā Jēzū Kristū.</VERS>
      <VERS vnumber="12">Tāpēc lai grēks vairs nevalda jūsu mirstīgajā miesā, un neklausiet tās kārībām!</VERS>
      <VERS vnumber="13">Un nedodiet arī savus locekļus grēkam kā netaisnības ieročus, bet atdodiet sevi, kas no mirušajiem kļuvuši dzīvi, Dievam un savus locekļus par taisnības ieročiem Dievam!</VERS>
      <VERS vnumber="14">Tad grēks pār jums vairs nevaldīs, jo jūs neesat padoti likumam, bet žēlastībai.</VERS>
      <VERS vnumber="15">Kā tā? Vai lai grēkojam, kad mēs neesam padoti likumam, bet žēlastībai? Nekādā ziņā!</VERS>
      <VERS vnumber="16">Vai jūs nezināt, ka jūs esat tā kalpi, kam jūs paklausībā apņematies kalpot un arī kalpojat, vai tas būtu grēkam uz nāvi, vai paklausībai uz taisnību?</VERS>
      <VERS vnumber="17">Bet paldies Dievam, ka jūs, kas bijāt grēka vergi, no sirds esat kļuvuši paklausīgi tās mācības priekšrakstiem, kurai jūs tikāt padoti.</VERS>
      <VERS vnumber="18">No grēka atbrīvoti, jūs kļuvāt taisnības kalpi.</VERS>
      <VERS vnumber="19">Jūsu miesas vājības dēļ es runāju to, kas ir cilvēcīgi: kā jūs savus miesas locekļus bijāt nodevuši netiklības un netaisnības, un atkal netaisnības kalpībai, tā tagad atdodiet savus locekļus taisnības kalpošanai, lai kļūtu svēti!</VERS>
      <VERS vnumber="20">Jo kamēr jūs bijāt grēka vergi, jums trūka taisnības.</VERS>
      <VERS vnumber="21">Un kādus augļus jūs toreiz ieguvāt par to, no kā tagad kaunaties? Jo viņu gals ir nāve.</VERS>
      <VERS vnumber="22">Bet tagad, kad jūs esat atbrīvoti no grēka un kļuvuši Dieva kalpi, jūsu ieguvums ir svēttapšana, un tās gala mērķis ir mūžīgā dzīve.</VERS>
      <VERS vnumber="23">Jo grēka alga ir nāve, bet Dieva dāvana ir mūžīgā dzīve mūsu Kungā Jēzū Kristū.</VERS>
    </CHAPTER>
    <CHAPTER cnumber="7">
      <VERS vnumber="1">Vai jūs, brāļi, nezināt (jo es runāju tiem, kas zina likumu), ka likums valda pār cilvēku tik ilgi, kamēr viņš dzīvo?</VERS>
      <VERS vnumber="2">Tā - precēta sieva ir saistīta ar likumu, kamēr vīrs dzīvs, bet ja viņas vīrs miris, tad viņa ir brīva no likuma, kas saistīja ar vīru.</VERS>
      <VERS vnumber="3">Tāpēc, kamēr vīrs dzīvs, tā sauksies laulības pārkāpēja, ja biedrosies ar citu vīru; bet pēc viņas vīra nāves tā ir brīva no likuma saistībām ar vīru, un viņa nebūs laulības pārkāpēja, ja tā dzīvos ar citu vīru.</VERS>
      <VERS vnumber="4">Tātad, mani brāļi, Kristus miesa arī jūs ir nomērdējusi likumam, lai jūs piederētu Citam, Tam, kas no miroņiem uzcēlies, lai mēs nestu augļus Dievam.</VERS>
      <VERS vnumber="5">Jo kamēr mēs dzīvojām miesā, likuma atklātās grēcīgās kaislības darbojās mūsu locekļos, lai mēs nestu augļus nāvei.</VERS>
      <VERS vnumber="6">Bet tagad mēs esam atbrīvoti no nāves likuma, kurā tikām turēti, lai kalpotu jaunā garā, bet ne  novecojušam burtam.</VERS>
      <VERS vnumber="7">Ko tad lai sakām? Vai likums ir grēks? Nekādā ziņā! Bet es grēka nepazītu, ja nebūtu likuma, jo es nezinātu, kas ir iekāre, ja likums nesacītu: Tev nebūs iekārot!</VERS>
      <VERS vnumber="8">Bet grēks, izmantojot izdevību, caur likumu, modināja manī visas iekāres; jo bez likuma grēks būtu miris;</VERS>
      <VERS vnumber="9">Es gan kādreiz dzīvoju bez likuma, bet, kad nāca likums, grēks atdzīvojās;</VERS>
      <VERS vnumber="10">Turpretī es nomiru. Tā izrādījās, ka likums, kas bija domāts dzīvei, man atnesa nāvi.</VERS>
      <VERS vnumber="11">Jo grēks, izmantojot izdevību, caur likumu mani pievīla un tā nonāvēja mani.</VERS>
      <VERS vnumber="12">Likums gan ir svēts, un bauslība ir svēta un taisnīga, un laba.</VERS>
      <VERS vnumber="13">Vai tad tas, kas labs, man atnesis nāvi? Nekādā ziņā! Bet grēks, lai parādītos kā grēks, izmantodams labo, man atnesa nāvi, lai grēks, pateicoties likumam, kļūtu pār mēru grēcīgs.</VERS>
      <VERS vnumber="14">Jo mēs zinām, ka likums ir garīgs, bet es, grēkam pārdots, esmu miesīgs.</VERS>
      <VERS vnumber="15">Es nesaprotu, ko daru: jo es nedaru labu, ko gribu, bet es daru ļaunu, ko ienīstu.</VERS>
      <VERS vnumber="16">Bet ja es daru to, ko negribu, tad es piekrītu likumam, ka tas ir labs.</VERS>
      <VERS vnumber="17">Bet tagad jau ne es to daru, bet grēks, kas manī mājo.</VERS>
      <VERS vnumber="18">Jo es zinu, ka labais manī, tas ir, manā miesā, nemājo. Man ir tieksme labu gribēt, bet labā izpildīšanu es sevī neatrodu.</VERS>
      <VERS vnumber="19">Jo es nedaru labo, ko vēlos, bet daru ļauno, ko nevēlos.</VERS>
      <VERS vnumber="20">Bet ja es daru to, ko nevēlos, tad jau ne es to daru, bet grēks, kas manī mājo.</VERS>
      <VERS vnumber="21">Tātad es atrodu likumu, kas tad, kad gribu labu darīt, tuvojas man ar ļaunu:</VERS>
      <VERS vnumber="22">Jo iekšējais cilvēks priecājas par Dieva likumu,</VERS>
      <VERS vnumber="23">Bet citu likumu es redzu savos locekļos. Tas karo pret mana prāta likumu un pakļauj mani grēka likumam, kas ir manos locekļos.</VERS>
      <VERS vnumber="24">Es, nelaimīgais cilvēks! Kas mani atbrīvos no šīs nāvi nesējas miesas?</VERS>
      <VERS vnumber="25">Dieva žēlastība caur mūsu Kungu Jēzu Kristu! Tātad ar prātu es kalpoju Dieva likumam, bet ar miesu - grēka likumam.</VERS>
    </CHAPTER>
    <CHAPTER cnumber="8">
      <VERS vnumber="1">Tāpēc tiem, kas nedzīvo saskaņā ar miesu, kas ir Jēzū Kristū, tagad vairs nav nekādas pazudināšanas.</VERS>
      <VERS vnumber="2">Jo dzīvības gara likums Kristū Jēzū mani atbrīvojis no grēka un nāves likuma.</VERS>
      <VERS vnumber="3">Jo ko nespēja likums, kas miesas dēļ bija nevarīgs, to padarīja Dievs, sūtīdams savu Dēlu grēcīgās miesas veidā un grēka dēļ, kas bija miesā; viņš grēku pazudināja,</VERS>
      <VERS vnumber="4">Lai likuma taisnība izpildītos mūsos, kas dzīvojam saskaņā ar garu, bet ne saskaņā ar miesu.</VERS>
      <VERS vnumber="5">Jo tie, kas dzīvo saskaņā ar miesu, tiecas pēc tā, kas miesīgs, bet kas saskaņā ar garu, tie cenšas pēc garīgā.</VERS>
      <VERS vnumber="6">Jo miesas tieksme ir nāve; bet gara tieksme - dzīvība un miers.</VERS>
      <VERS vnumber="7">Jo miesas gudrība ir naidīga Dievam; tā nepakļaujas Dieva likumam, nedz tā to spēj.</VERS>
      <VERS vnumber="8">Un miesas cilvēki nevar Dievam patikt.</VERS>
      <VERS vnumber="9">Bet jūs neesat miesā, bet garā, ja tikai Dieva gars jūsos mājo. Bet ja kam Kristus gara nav, tas nav Viņa.</VERS>
      <VERS vnumber="10">Bet ja Kristus ir jūsos, tad miesa grēka dēļ gan mirusi, bet gars dzīvo attaisnojuma dēļ.</VERS>
      <VERS vnumber="11">Bet ja Viņa gars, kas uzmodināja Jēzu no miroņiem, mājo jūsos, tad Viņš, kas uzmodināja Jēzu Kristu no miroņiem, dzīvas darīs arī jūsu mirstīgās miesas tā Gara dēļ, kas jūsos mājo.</VERS>
      <VERS vnumber="12">Tāpēc, brāļi, mēs neesam parādnieki miesai, lai dzīvotu saskaņā ar miesu.</VERS>
      <VERS vnumber="13">Jo ja jūs saskaņā ar miesu dzīvosiet, tad mirsiet; bet ja jūs miesas darbus garā mērdēsiet, tad dzīvosiet.</VERS>
      <VERS vnumber="14">Jo visi, ko vada Dieva gars, ir Dieva bērni.</VERS>
      <VERS vnumber="15">Jo jūs neesat saņēmuši verdzības garu, lai jūs atkal bītos, bet jūs saņēmāt pieņemtā bērna garu, kurā mēs sucam: Abba (Tēvs).</VERS>
      <VERS vnumber="16">Un pats Gars apliecina mūsu garam, ka mēs esam Dieva bērni.</VERS>
      <VERS vnumber="17">Bet ja esam bērni, tad arī mantinieki, pat Dieva mantinieki un Kristus līdzmantinieki; tik tiešām, ja mēs līdzi ciešam, tad līdzi tiksim arī pagodināti.</VERS>
      <VERS vnumber="18">Un es esmu pārliecināts, ka tagadējā laika ciešanas nav salīdzināšanas cienīgas ar nākotnes godību, kas parādīsies mūsos.</VERS>
      <VERS vnumber="19">Jo arī radība ilgodamās gaida Dieva bērnu parādīšanos.</VERS>
      <VERS vnumber="20">Jo radība pakļauta iznīcībai ne savas patikas dēļ, bet tā dēļ, kas to pakļāva, dodams cerību,</VERS>
      <VERS vnumber="21">Ka arī pati radība tiks atbrīvota no iznīcības verdzības, lai iegūtu Dieva bērnu godības brīvību.</VERS>
      <VERS vnumber="22">Mēs taču zinām, ka visa radība nopūšas un vaimanā līdz pat šai dienai;</VERS>
      <VERS vnumber="23">Un nevien tā, bet arī mēs paši, kam ir gara pirmtiesības. Arī mēs sevī nopūšamies, gaidīdami Dieva bērnu tiesības mūsu miesas atpestīšanai.</VERS>
      <VERS vnumber="24">Jo cerībā mēs esam pestīti. Bet cerība, kas redzama, nav cerība, jo kas gan cer uz to, ko kāds redz?</VERS>
      <VERS vnumber="25">Bet ja ceram uz ko neredzēdami, tad to ar pacietību gaidām.</VERS>
      <VERS vnumber="26">Tāpat arī Gars nāk palīgā mūsu vājībai, jo ko no Dieva jālūdz, kā nākas, to mēs nezinām; bet Gars pats aizlūdz par mums neizsakāmās nopūtās.</VERS>
      <VERS vnumber="27">Bet Viņš, kas pēta sirdis, zina, ko Gars vēlas, jo Viņš saskaņā ar Dievu aizlūdz par svētajiem.</VERS>
      <VERS vnumber="28">Un mēs zinām, ka tiem, kas mīl Dievu, viss nāk par labu, tiem, kas saskaņā ar lēmumu ir aicināti kļūt par svētajiem.</VERS>
      <VERS vnumber="29">Jo kurus Viņš iepriekš pazina, tos arī iepriekš nozīmēja kļūt līdzīgiem sava Dēla attēlam, lai Viņš būtu pirmdzimtais starp daudziem brāļiem.</VERS>
      <VERS vnumber="30">Bet kurus Viņš iepriekš nolēma, tos arī aicināja; un kurus aicināja, tos arī attaisnoja; bet kurus attaisnoja, tos arī pagodināja.</VERS>
      <VERS vnumber="31">Ko lai vēl par to sakām? Ja Dievs par mums, kas ir pret mums?</VERS>
      <VERS vnumber="32">Viņš pats savu Dēlu nav saudzējis, bet par mums visiem To atdevis, kā tad Viņš līdz ar To nebūtu mums visu dāvinājis?</VERS>
      <VERS vnumber="33">Kas apsūdzēs Dieva izredzētos? Dievs ir tas, kas attaisno.</VERS>
      <VERS vnumber="34">Kas ir tas, kas pazudina? Jēzus Kristus, kas nomira, vēl vairāk, kas augšāmcēlies, kas atrodas pie Dieva labās rokas, aizstāv mūs.</VERS>
      <VERS vnumber="35">Kas tad mūs spēj šķirt no Kristus mīlestības? Vai bēdas vai apspiešanas, vai bads, vai kailums, vai briesmas, vai vajāšanas, vai zobens?</VERS>
      <VERS vnumber="36">(Ir tā, kā rakstīts: Tevis dēļ mēs ciešam nāvi augu dienu; mūs uzskata līdzīgus kaujamām avīm.) (Ps 43,24)</VERS>
      <VERS vnumber="37">Bet visumā mēs uzvaram Viņa dēļ, kas mūs mīlējis.</VERS>
      <VERS vnumber="38">Es esmu drošs, ka ne nāve, ne dzīvība, ne eņģeļi, ne valdības, ne varas, ne tagadējais, ne nākamais, ne spēki,</VERS>
      <VERS vnumber="39">Ne augstums, ne dziļums un neviena cita radība nespēs mūs šķirt no Dieva mīlestības, kas ir mūsu Kungā Jēzū Kristū.</VERS>
    </CHAPTER>
    <CHAPTER cnumber="9">
      <VERS vnumber="1">Es runāju patiesību Kristū, es nemeloju; mana sirdsapziņa dod liecību Svētajā Garā,</VERS>
      <VERS vnumber="2">Ka man ir lielas skumjas un nepārtrauktas sāpes manā sirdī.</VERS>
      <VERS vnumber="3">Es vēlētos, ka Kristus mani atmestu manu brāļu dēļ, kas miesīgi ir mani ciltsbrāļi,</VERS>
      <VERS vnumber="4">Kuri ir izraēlieši, kam pieder pieņemto bērnu tiesības un godība, un derība, un bauslība, un dievkalpojumi, un apsolījumi,</VERS>
      <VERS vnumber="5">Un tēvi, un no kuriem pēc miesas cēlies Kristus, kas mūžīgi ir augsti teicams Dievs. Amen.</VERS>
      <VERS vnumber="6">Bet nav tā, it kā Dieva solījumi būtu zaudējuši spēku. Jo ne visi, kas no izraēliešiem cēlušies, ir izraēlieši.</VERS>
      <VERS vnumber="7">Un ne visi Ābrahama pēcnācēji ir arī bērni, bet no Īzāka tev tiks aicināti pēcnācēji;</VERS>
      <VERS vnumber="8">Tas ir: ne mirstīgie bērni ir Dieva bērni, bet apsolīšanas bērni tiek ieskaitīti pēcnācējos.</VERS>
      <VERS vnumber="9">Jo šie ir apsolīšanas vārdi: Ap šo laiku es nākšu, un Sārai būs dēls. (1.Moz.18,10)</VERS>
      <VERS vnumber="10">Un ne tikai viņai, bet arī Rebeka kļuva grūta no vienas kopdzīves ar mūsu tēvu Īzāku.</VERS>
      <VERS vnumber="11">Un iekams dēli bija dzimuši vai ko labu vai ļaunu darījuši, (lai Dieva lēmums attiecībā uz izvēli nemainītos)</VERS>
      <VERS vnumber="12">Ne darbu dēļ, bet Aicinātāja gribas dēļ viņai bija sacīts, ka vecākais kalpos jaunākajam,</VERS>
      <VERS vnumber="13">Kā rakstīts: Jēkabu es mīlēju, bet Ezavu es ienīdu.</VERS>
      <VERS vnumber="14">Ko tad lai sakām? Vai Dievs rīkojas netaisnīgi? Nekādā ziņā!</VERS>
      <VERS vnumber="15">Jo Mozum Viņš saka: Es apžēlošu to, kuru gribu apžēlot; un es parādīšu žēlsirdību tam, kam vēlos būt žēlsirdīgs.</VERS>
      <VERS vnumber="16">Tāpēc tas nav atkarīgs no vēlēšanās nedz no skriešanas, bet no Dieva, kas apžēlojas.</VERS>
      <VERS vnumber="17">Jo Raksti saka faraonam: Tāpēc es tevi iecēlu, lai pie tevis parādītu savu spēku un lai mans vārds tiktu pasludināts visai pasaulei.</VERS>
      <VERS vnumber="18">Tātad, kuru Viņš grib, to Viņš apžēlo, un kuram grib, tam nocietina sirdi.</VERS>
      <VERS vnumber="19">Tu varbūt sacīsi man: ko tad viņš vēl pārmet? Jo kas spēj pretoties Viņa prātam?</VERS>
      <VERS vnumber="20">Ak cilvēk, kas tu esi, ka gribi ar Dievu tiesāties? Vai veidols saka tēlniekam: Kāpēc tu mani esi tā veidojis?</VERS>
      <VERS vnumber="21">Un vai podniekam nav varas no tās pašas vielas darināt vienu trauku godam, bet citu negodam?</VERS>
      <VERS vnumber="22">Bet kas tad, ja Dievs, gribēdams parādīt savas dusmas un zināmu darīt savu varu, lielā pacietībā bija iecietīgs pret dusmības traukiem, kas bija padoti pazušanai,</VERS>
      <VERS vnumber="23">Lai apžēlošanas traukiem, kurus viņš sagatavojis godībai, atklātu savu godības bagātību?</VERS>
      <VERS vnumber="24">Par tādiem Viņš mūs aicinājis ne tikai no jūdiem, bet arī no pagāniem,</VERS>
      <VERS vnumber="25">Kā Viņš Oseja grāmatā saka: Es saukšu par savu tautu to, kas nav mana tauta, un nemīļoto par mīļoto, un neapžēloto par apžēloto.</VERS>
      <VERS vnumber="26">Un notiks, ka tanī vietā, kur bija pateikts: Jūs neesat mana tauta, ka tur viņi tiks saukti par dzīvā Dieva bērniem. (Os.1,10; 2,24)</VERS>
      <VERS vnumber="27">Bet Isajs izsaucas par Izraēli: Ja Izraēļa bērnu skaits būtu kā jūras smiltis, tad tikai atliekas tiks izglābtas.</VERS>
      <VERS vnumber="28">Jo Viņš savu vārdu izpildīs steidzīgi un taisnīgi, jā, Kungs izpildīs savu vārdu ar steigu virs zemes. (Is.10,22)</VERS>
      <VERS vnumber="29">Kā jau Isajs iepriekš pateicis: Ja Kungs Sabaots nebūtu atstājis mums sēklu, mēs būtu kļuvuši kā Sodoma un līdzinātos Gomorai.</VERS>
      <VERS vnumber="30">Ko tad lai sakām? Pagāni, kas necentās pēc attaisnošanas, iemantoja attaisnošanu, proti, attaisnošanu, kas iziet no ticības.</VERS>
      <VERS vnumber="31">Turpretī Izraēlis, kas dzinās pēc attaisnošanas likuma, attaisnošanu likumā nesasniedza.</VERS>
      <VERS vnumber="32">Kāpēc? Tāpēc, ka nemeklēja ticībā, bet ar darbiem; viņi atsitās pret piedauzības akmeni,</VERS>
      <VERS vnumber="33">Kā rakstīts: Lūk, es nolieku Sionā piedauzības akmeni un apgrēcības klinti, un katrs, kas uz Viņu tic, kaunā nepaliks. (Is 8,14; 23,16)</VERS>
    </CHAPTER>
    <CHAPTER cnumber="10">
      <VERS vnumber="1">Brāļi, manas sirds vēlēšanās un aizlūgums pie Dieva ir par viņiem, lai viņi tiktu pestīti.</VERS>
      <VERS vnumber="2">Jo es viņiem liecinu, ka viņiem ir centība uz Dievu, bet nav izpratnes.</VERS>
      <VERS vnumber="3">Pārprazdami Dieva taisnību un cenzdamies nostiprināt savu, viņi nepakļāvās Dieva taisnībai.</VERS>
      <VERS vnumber="4">Jo likuma gala mērķis ir Kristus, kas katram ticīgajam sagādā attaisnojumu.</VERS>
      <VERS vnumber="5">Jo Mozus raksta: katrs cilvēks, kas izpildīs likuma taisnību, dzīvos tanī.</VERS>
      <VERS vnumber="6">Bet taisnība, kas nāk no ticības, saka tā: Nesaki savā sirdī: kas uzkāps debesīs, tas ir, lai novestu Kristu,</VERS>
      <VERS vnumber="7">Vai arī: kas nokāps bezdibenī, tas ir, lai atsauktu Kristu no miroņiem!</VERS>
      <VERS vnumber="8">Bet ko saka Raksti? Vārds ir tuvu, tavā mutē un tavā sirdī; tas ir ticības vārds, ko mēs sludinām.</VERS>
      <VERS vnumber="9">Jo, ja tu ar savu muti atzīsi Kungu Jēzu un savā sirdī ticēsi, ka Dievs Viņu uzmodinājis no miroņiem, tad būsi pestīts.</VERS>
      <VERS vnumber="10">Jo sirdī ticam, lai panāktu attaisnošanu, bet ar muti apliecinām, lai panāktu pestīšanu.</VERS>
      <VERS vnumber="11">Jo Raksti saka: Katrs, kas uz Viņu tic, nepaliks kaunā. (Is.28,16)</VERS>
      <VERS vnumber="12">Un nav izšķirības starp jūdu un grieķi, jo tas pats Kungs pār visiem, bagāts visiem, kas Viņu piesauc.</VERS>
      <VERS vnumber="13">Jo katrs, kas piesauks Kunga vārdu, tiks pestīts. (Jl.2,32; Apd.2,21)</VERS>
      <VERS vnumber="14">Bet kā tie piesauks to, kam nav ticējuši? Vai kā lai tic uz to, par ko nav dzirdējuši? Bet kā lai dzird bez sludinātāja?</VERS>
      <VERS vnumber="15">Bet kā lai sludina bez sūtības? Ir rakstīts: Cik tīkamas to kājas, kas sludina mieru, kas sludina labu!</VERS>
      <VERS vnumber="16">Bet ne visi ir paklausīgi evaņģēlijam. Jo Isajs saka: Kungs, kas ir ticējis tam, ko no mums dzirdējis?</VERS>
      <VERS vnumber="17">Tātad ticība nāk no dzirdēšanas, bet dzirdētais - caur Kristus vārdu.</VERS>
      <VERS vnumber="18">Bet es saku: Vai viņi nav dzirdējuši? Un taču pār visu zemi ir atskanējusi viņu balss un līdz zemeslodes robežām viņu vārdi. (Ps 18)</VERS>
      <VERS vnumber="19">Bet es jautāju: Vai Izraēlis nesaprata? Mozus pirmais saka: Es jūs novedīšu līdz skaudībai pret vienu netautu, es jūs ievedīšu dusmās pret nesaprātīgu tautu. (5 Moz 32,21)</VERS>
      <VERS vnumber="20">Bet Isajs uzdrošinās sacīt: Tie, kas mani nemeklēja, atrada mani; es atklāti parādījos tiem, kas pēc manis nevaicāja. (Is 65,1)</VERS>
      <VERS vnumber="21">Bet Izraēlim viņš saka: Augu dienu es stiepu savas rokas pretim neticīgai un stūrgalvīgai tautai. (Is 65,2)</VERS>
    </CHAPTER>
    <CHAPTER cnumber="11">
      <VERS vnumber="1">Tātad es jautāju: Vai Dievs savu tautu ir atmetis? - Nekādā ziņā; jo arī es esmu izraēlietis, Ābrahama pēcnācējs, no Benjamīna cilts.</VERS>
      <VERS vnumber="2">Dievs nav atmetis savu tautu, kuru Viņš iepriekš bija izredzējis. Vai jūs nezināt, ko Raksti saka par Eliju, kā viņš žēlojās Dievam par Izraēli?</VERS>
      <VERS vnumber="3">Kungs, tie nogalināja Tavus praviešus, viņi nopostīja Tavus altārus, un es esmu viens atlicis, un viņi tiecas pēc manas dzīvības.</VERS>
      <VERS vnumber="4">Bet ko saka viņam Dieva atbilde? - Es atstāju sev septiņus tūkstošus vīru, kas savus ceļus nav locījuši Baala priekšā.</VERS>
      <VERS vnumber="5">Tā arī šinī laikā izglābts ir atlikums saskaņā ar žēlastības izvēli.</VERS>
      <VERS vnumber="6">Bet ja no žēlastības, tad jau ne darbu dēļ, citādi žēlastība nebūtu žēlastība.</VERS>
      <VERS vnumber="7">Kā tad ir? - Pēc kā tiecās Izraēlis, to viņš nav sasniedzis, tikai izredzētie to sasniedza, bet pārējie palika apstulbināti,</VERS>
      <VERS vnumber="8">Kā rakstīts: Dievs deva viņiem truluma garu: acis, lai neredzētu, un ausis, lai nedzirdētu līdz pat šai dienai.</VERS>
      <VERS vnumber="9">Un Dāvids saka: Viņu galds lai tiem kļūst par slazdu un cilpu, un apgrēcību, un atmaksu.</VERS>
      <VERS vnumber="10">Viņu acis lai tiek aptumšotas, ka tie neredzētu, un viņu muguras liec vienmēr!</VERS>
      <VERS vnumber="11">Tātad es jautāju: Vai viņi tā klupuši, lai kristu? Nekādā ziņā; bet viņu grēka dēļ pestīšana nākusi pagāniem, lai viņi ar tiem sacenstos.</VERS>
      <VERS vnumber="12">Bet ja viņu grēks ir pasaulei bagātība, un viņu mazais skaits pagāniem ieguvums, tad jo vairāk viņu pilnskaits.</VERS>
      <VERS vnumber="13">Un jums, pagāniem, es saku: Kamēr es esmu pagānu apustulis, es savu kalpošanu pagodināšu,</VERS>
      <VERS vnumber="14">Kaut kādā veidā pamudinādams savus ciltsbrāļus uz sacensību un dažus no viņiem izglābdams.</VERS>
      <VERS vnumber="15">Ja jau viņu atmešana ir izlīdzināšana pasaulei, kas tad būs pieņemšana, ja ne atdzīvināšana no mirušiem?</VERS>
      <VERS vnumber="16">Ja pirmupuris ir svēts, tad arī visa mīkla, un ja sakne ir svēta, tad arī zari.</VERS>
      <VERS vnumber="17">Bet ja daži zari nolauzti un tu, meža olīvkoka atvase, esi uzpotēta to vietā un esi kļuvusi olīvkoka saknes un sulas līdzdalībniece,</VERS>
      <VERS vnumber="18">Tad nelielies zaru priekšā! Bet ja lielies, tad zini, ka ne tu nes sakni, bet sakne tevi!</VERS>
      <VERS vnumber="19">Tu varbūt sacīsi: Zari tika nolauzti, lai mani uzpotētu.</VERS>
      <VERS vnumber="20">Labi! Tie nolauzti neticības dēļ, bet tu stāvi, pateicoties ticībai; neesi augstprātīgs, bet bijīgs!</VERS>
      <VERS vnumber="21">Jo ja Dievs nav saudzējis dabiskos zarus, tad taču arī tevi nesaudzēs.</VERS>
      <VERS vnumber="22">Tāpēc vēro Dieva labumu un bardzību: bardzību pret tiem, kas krituši, bet pret sevi Dieva labumu, ja tu labajā pastāvēsi, citādi arī tevi nocirtīs.</VERS>
      <VERS vnumber="23">Bet arī tie tiks uzpotēti, ja viņi nepaliks savā neticībā, jo Dievs ir spējīgs viņus atkal uzpotēt.</VERS>
      <VERS vnumber="24">Jo ja tu esi nocirsts no meža olīvkoka, kam pēc dabas piederi, un pret dabu uzpotēts labajam olīvkokam, tad jo vairāk tie, kas attiecīgi savai dabai tiek uzpotēti savam olīvkokam.</VERS>
      <VERS vnumber="25">Bet es jūs, brāļi, negribu atstāt neziņā par šo noslēpumu (lai jūs nekļūtu iedomīgi), ka viena Izraēļa daļa skarta ar aklumu, līdz kamēr tautu visums būs iegājis.</VERS>
      <VERS vnumber="26">Un tā viss Izraēlis tiktu glābts, kā rakstīts: No Siona nāks Glābējs un novērsīs bezdievību no Jēkaba.</VERS>
      <VERS vnumber="27">Un šī ir mana derība ar viņiem, ka es piedošu viņu grēkus. (Is.59,20)</VERS>
      <VERS vnumber="28">Attiecībā uz evaņģēliju viņi ir ienaidnieki jūsu dēļ, bet kas attiecas uz izredzēšanu, viņi ir vismīļie sentēvu dēļ.</VERS>
      <VERS vnumber="29">Jo žēlastības dāvanas un aicinājumu Dievs nenožēlo.</VERS>
      <VERS vnumber="30">Jo kā arī jūs kādreiz neticējāt Dievam, bet tagad esat ieguvuši žēlsirdību viņu neticības dēļ,</VERS>
      <VERS vnumber="31">Tā arī viņi neticēja jūsu apžēlošanai, lai paši iegūtu apžēlošanu.</VERS>
      <VERS vnumber="32">Jo Dievs visu ieslēdzis neticībā, lai visus apžēlotu.</VERS>
      <VERS vnumber="33">Ak, kāds ir Dieva gudrības un zināšanas bagātību dziļums! Cik neizprotami ir Viņa lēmumi un neizdibināmi Viņa ceļi!</VERS>
      <VERS vnumber="34">Jo kas gan ir izpratis Dieva prātu, vai kas bijis Viņa padomdevējs?</VERS>
      <VERS vnumber="35">Vai kas Viņam iepriekš ko devis, lai saņemtu atlīdzinājumu?</VERS>
      <VERS vnumber="36">Jo no Viņa un caur Viņu, un Viņā ir viss. Viņam lai gods mūžīgi! Amen.</VERS>
    </CHAPTER>
    <CHAPTER cnumber="12">
      <VERS vnumber="1">Tāpēc, brāļi, Dieva žēlsirdības dēļ es jūs lūdzu: nododiet savas miesas par dzīvu, svētu, Dievam patīkamu upuri, lai tas būtu jūsu garīgais dievkalpojums!</VERS>
      <VERS vnumber="2">Un nepiemērojieties šai pasaulei, bet pārvērtieties, atjaunodamies savā garā, lai jūs saprastu, kāds ir Dieva prāts, kas labs un patīkams, un pilnīgs!</VERS>
      <VERS vnumber="3">Jo, pateicoties žēlastībai, kas man dota, es visiem starp jums saku: Nedomājiet par sevi augstāk, nekā pienākas domāt, bet domājiet saprātīgi saskaņā ar to ticības mēru, kādu katram Dievs piešķīris.</VERS>
      <VERS vnumber="4">Un kā mūsu ķermenī ir daudz locekļu, bet ne visiem locekļiem tas pats uzdevums,</VERS>
      <VERS vnumber="5">Tāpat mēs daudzi esam viens ķermenis Kristū, bet atsevišķi mēs esam viens otra locekļi.</VERS>
      <VERS vnumber="6">Bet mums ir dāvanas, kas mums dotas attiecīgi žēlastībai, un tās ir dažādas: paraviešu dāvanas, kuras izmantojamas saskaņā ar ticību,</VERS>
      <VERS vnumber="7">Kalpošanas pienākums, kas jāpilda kalpojot, mācīšanas - mācot;</VERS>
      <VERS vnumber="8">Kas sludinātājs, lai sludina, kas dala dāvanas, lai dara to vientiesīgi, kas ir priekšnieks, lai pilda rūpīgi, kas strādā žēsirdības darbu, lai dara to ar prieku!</VERS>
      <VERS vnumber="9">Mīlestībai jābūt neliekuļotai. Nīzdami ļaunu, pastāviet labajā!</VERS>
      <VERS vnumber="10">Brāļu mīlestībā mīliet viens otru, godbijībā pārsteidziet cits citu!</VERS>
      <VERS vnumber="11">Neesiet kūtri centībā, esiet dedzīgi garā, kalpojiet Kungam!</VERS>
      <VERS vnumber="12">Esiet priecīgi cerībā, pacietīgi bēdās, pastāvīgi lūgšanā!</VERS>
      <VERS vnumber="13">Ņemiet līdzdalību svēto vajadzībās, centieties būt viesmīlīgi!</VERS>
      <VERS vnumber="14">Svētiet tos, kas jūs vajā, svētiet, bet nelādiet!</VERS>
      <VERS vnumber="15">Priecājieties ar priecīgajiem, raudiet ar tiem, kas raud!</VERS>
      <VERS vnumber="16">Esiet savstarpēji vienprātīgi! Neesiet augstprātīgi, bet pazemojieties ar pazemīgajiem! Neesiet pārgudri paši sevī!</VERS>
      <VERS vnumber="17">Nevienam ļaunu ar ļaunu neatmaksādami, sekmējiet labu nevien Dievam, bet arī visu cilvēku priekšā!</VERS>
      <VERS vnumber="18">Ja iespējams, ieturiet mieru ar visiem cilvēkiem, cik tas no jums atkarīgs!</VERS>
      <VERS vnumber="19">Vismīļie, neatriebieties jūs paši, bet dodiet vietu dusmām, par kurām rakstīts: Man pieder atriebšana, es atmaksāšu, saka Kungs.</VERS>
      <VERS vnumber="20">Bet ja tavs ienaidnieks ir izsalcis, paēdini viņu, ja viņš cieš slāpes, dod viņam dzert! To darīdams, tu sakrāsi uz viņa galvas kvēlojošas ogles.</VERS>
      <VERS vnumber="21">Ļaunums nedrīkst tevi uzvarēt, bet tu uzvari ļaunumu ar labu!</VERS>
    </CHAPTER>
    <CHAPTER cnumber="13">
      <VERS vnumber="1">Katrs cilvēks lai ir padots priekšniecības varai, jo nav varas, kā tikai no Dieva; un tā, kas ir, ir Dieva iecelta.</VERS>
      <VERS vnumber="2">Tāpēc, kas pretojas priekšniecībai, pretojas Dieva rīcībai; bet tie, kas pretojas, paši sev sagādā pazudināšanu.</VERS>
      <VERS vnumber="3">Jo priekšnieki nav atbaidīšanai no laba, bet no ļauna. Bet ja tu gribi, ka tev priekšniecības nevajadzētu bīties, dari labu un tu saņemsi tās uzslavu,</VERS>
      <VERS vnumber="4">Jo tā ir Dieva kalpone tavā labā. Bet ja tu dari ļaunu, tad bīsties, jo velti tā zobenu nenēsā. Viņa ir Dieva kalpone, atriebēja tā sodīšanai, kas dara ļaunu.</VERS>
      <VERS vnumber="5">Tātad nepieciešami esiet paklausīgi ne tikai soda dēļ, bet arī sirdsapziņas dēļ.</VERS>
      <VERS vnumber="6">Tāpēc jūs arī maksājat nodokļus, jo viņi, būdami Dieva kalpi, kalpo šim nolūkam.</VERS>
      <VERS vnumber="7">Tātad atdodiet katram, kas kam pienākas: nodokli, kam pienākas nodoklis; muitu, kam pienākas muita; bijību, kam nākas bijība; godu, kam nākas gods!</VERS>
      <VERS vnumber="8">Nepalieciet nevienam nekā parādā, kā tikai savstarpējo mīlestību, jo, kas mīl savu tuvāko, tas izpilda likumu.</VERS>
      <VERS vnumber="9">Jo: tev nebūs laulību pārkāpt, tev nebūs nokaut, tev nebūs zagt, tev nebūs nepatiesu liecību dot, tev nebūs iekārot, kā arī visi citi baušļi ir ietverti šajos vārdos: Tev būs mīlēt savu tuvāko kā sevi pašu!</VERS>
      <VERS vnumber="10">Mīlestība nedara tuvākajam ļaunu. Tātad bauslības piepildījums ir mīlestība.</VERS>
      <VERS vnumber="11">Un izprotiet šo laiku, jo mums jau pienākusi stunda celties no miega; un mūsu pestīšana tagad ir tuvāk nekā tad, kad kļuvām ticīgi.</VERS>
      <VERS vnumber="12">Nakts ir pagājusi, diena iestājusies; tāpēc atmetīsim tumsības darbus un ietērpsimies gaismas bruņās!</VERS>
      <VERS vnumber="13">Dzīvosim godīgi kā dienā: ne plītēdami un dzīrodami, ne izvirtībā un netiklībā, ne ķildās un skaudībā,</VERS>
      <VERS vnumber="14">Bet ietērpieties Kungā Jēzū Kristū! Arī miesu nelutiniet kārībām!</VERS>
    </CHAPTER>
    <CHAPTER cnumber="14">
      <VERS vnumber="1">Pieņemiet vājos ticībā, neķildojieties par uzsaktu dažādību!</VERS>
      <VERS vnumber="2">Jo dažs ir pārliecināts, ka viņam brīv visu ēst, turpretī vājais lai ēd dārzājus.</VERS>
      <VERS vnumber="3">Tas, kas ēd, lai nenicina to, kas neēd, bet tas, kas neēd, lai netiesā ēdāju, jo Dievs viņu pieņēmis.</VERS>
      <VERS vnumber="4">Kas tu esi, ka tu tiesā cita kalpu? Viņš stāv un krīt par savu Kungu; un viņš stāvēs, jo Dievs ir spējīgs viņu nostiprināt.</VERS>
      <VERS vnumber="5">Jo dažš šķiro dienu no dienas, citam visas dienas ir vienādas; katrs lai paliek savā pārliecībā!</VERS>
      <VERS vnumber="6">Kas šķiro dienas, tas Kungam tās šķiro; un kas ēd, tas ēd Kunga dēļ un pateicas Dievam. Arī tas, kas neēd, neēd Kunga dēļ un arī pateicas Dievam.</VERS>
      <VERS vnumber="7">Jo neviens no mums nedzīvo sev, un neviens nemirst sev.</VERS>
      <VERS vnumber="8">Ja tad mēs dzīvojam, dzīvojam Kungam, ja mirstam, mirstam Kungam. Tātad, vai mēs dzīvojam, vai mirstam, mēs piederam Kungam.</VERS>
      <VERS vnumber="9">Jo tāpēc Kristus nomira un augšāmcēlās, lai valdītu pār mirušajiem un dzīvajiem.</VERS>
      <VERS vnumber="10">Bet kāpēc tu tiesā savu brāli? Vai kāpēc tu nicini savu brāli? Mēs visi taču stāsimies Kristus soģa krēsla priekšā.</VERS>
      <VERS vnumber="11">Jo ir rakstīts: Tik tiešām, ka es dzīvoju, saka Kungs, visi ceļi tiks locīti manā priekšā, un ikviena mēle atzīs Dievu. (Is.45,23-24)</VERS>
      <VERS vnumber="12">Tātad katrs no mums dos Dievam norēķinu par sevi.</VERS>
      <VERS vnumber="13">Tāpēc netiesāsim vairs viens otru, bet labāk apsveriet to, lai nedotu savam brālim piedauzību vai apgrēcību.</VERS>
      <VERS vnumber="14">Es zinu un es esmu pārliecināts Kungā Jēzū, ka pats par sevi nekas nav nešķīsts; tikai tam ir nešķīsts, kas ko par nešķīstu uzskata.</VERS>
      <VERS vnumber="15">Jo ja tavs brālis ēdiena dēļ tiek apbēdināts, tad tu vairs nedzīvo mīlestībā. Nepazudini ēdiena dēļ to, kura dēļ Kristus ir miris!</VERS>
      <VERS vnumber="16">Tātad, lai netiek zaimots tas, kas mums ir labs!</VERS>
      <VERS vnumber="17">Jo ne ēšana un dzeršana ir Dieva valstība, bet taisnība un miers, un prieks Svētajā Garā.</VERS>
      <VERS vnumber="18">Jo kas šinīs lietās kalpo Kristum, tas ir patīkams Dievam un pieņemams cilvēkiem.</VERS>
      <VERS vnumber="19">Tāpēc centīsimies pēc tā, kas veicina mieru, un savstarpēji sargāsim to, kas mūs ceļ!</VERS>
      <VERS vnumber="20">Neposti Dieva darbu ēdiena dēļ! Viss gan ir šķīsts, bet cilvēkam, kas ēd un apgrēcinās, tas ir par ļaunu.</VERS>
      <VERS vnumber="21">Labi ir neēst gaļu un nedzert vīnu, un nedarīt neko citu, kas dod piedauzību tavam brālim, to apgrēcina vai padara viņu vāju.</VERS>
      <VERS vnumber="22">Ja tev ir pārliecība, tad paturi to pie sevis Dieva priekšā! Svētīgs ir tas, kas sev nepārmet par to, ko atzīst par labu.</VERS>
      <VERS vnumber="23">Bet tas, kas šaubīdamies ēd, ir notiesāts, tāpēc ka to nedara aiz pārliecības; jo viss, kas nenāk no pārliecības ir grēks.</VERS>
    </CHAPTER>
    <CHAPTER cnumber="15">
      <VERS vnumber="1">Mums, stiprajiem, jācieš vājo trūkumi, un mēs nedrīkstam sev izpatikt.</VERS>
      <VERS vnumber="2">Katrs no jums lai izpatīk savam tuvākajam uz labu, lai viņu celtu!</VERS>
      <VERS vnumber="3">Arī Kristus neizpatika sev, bet kā rakstīts: To zaimi, kas Tevi zaimo, krita uz mani. (Ps.69)</VERS>
      <VERS vnumber="4">Jo viss, kas ir uzrakstīts, ir rakstīts mūsu pamācīšanai, lai mēs pacietībā un Rakstu iepriecinājumā smeltos cerību.</VERS>
      <VERS vnumber="5">Bet pacietības un iepriecinājuma Dievs lai dod jums vienprātību savā starpā saskaņā ar Jēzu Kristu,</VERS>
      <VERS vnumber="6">Lai vienprātīgi, vienā mutē godinātu Dievu un mūsu Kunga Jēzus Kristus Tēvu.</VERS>
      <VERS vnumber="7">Tāpēc rūpējieties viens par otru, kā arī Kristus jūs uzņēmis Dievam par godu.</VERS>
      <VERS vnumber="8">Jo es saku: Kristus Jēzus ir kļuvis apgraizīto kalps Dieva patiesības dēļ, lai apstiprinātu tēviem dotos solījumus;</VERS>
      <VERS vnumber="9">Bet pagāni godina Dievu žēlsirdības dēļ, kā rakstīts: Tāpēc es slavēšu Tevi, Kungs, starp tautām un dziedāšu Tavam vārdam.</VERS>
      <VERS vnumber="10">Un atkal sacīts: Priecājieties, pagāni, kopā ar Viņa tautu!</VERS>
      <VERS vnumber="11">Un atkal: Teiciet Kungu visas tautas un slavējiet Viņu visi ļaudis!</VERS>
      <VERS vnumber="12">Arī Isajs vēl saka: Nāks Jeses atvase, kas celsies, lai valdītu pār tautām, un tautas cerēs uz Viņu.</VERS>
      <VERS vnumber="13">Bet Dievs, cerības devējs, lai piepilda jūs, kas ticat, ar visu prieku un mieru, lai jūs būtu bagāti cerībā un Svētā Gara spēkā.</VERS>
      <VERS vnumber="14">Bet, mani brāļi, arī es pats esmu tanī pārliecībā par jums, ka arī jūs paši esat mīlestības pilni, bagāti ar ikvienu atziņu, tā ka jūs spējat viens otru pamācīt.</VERS>
      <VERS vnumber="15">Bet, brāļi, pa daļai es jums rakstīju pārdrošāk, atgādinādams jums, ka, pateicoties žēlastībai, ko Dievs man devis,</VERS>
      <VERS vnumber="16">Es esmu Kristus kalps starp pagāniem un pildu svēto pienākumu pie Dieva evaņģēlija, lai pagānu uzupurēšana kļūst pieņemama un Svētā Gara svētīta.</VERS>
      <VERS vnumber="17">Un tā es varu lepoties Kristū Jēzū par to, kas attiecas uz Dievu.</VERS>
      <VERS vnumber="18">Jo es neiedrošinos kaut ko stāstīt par to, ko Kristus caur mani nebūtu darījis gan vārdos, gan darbos, lai vestu pagānus pie paklausības</VERS>
      <VERS vnumber="19">Varenām zīmēm un brīnumiem, Svētā Gara spēkā, tā kā es, sākot ar Jeruzalemi, visā apkārtnē līdz Illīrijai pasludināju Kristus evaņģēliju.</VERS>
      <VERS vnumber="20">Bet es nesludināju evaņģēliju tur, kur Kristus vārds tiek piesaukts, lai neceltu uz sveša pamata, bet kā rakstīts:</VERS>
      <VERS vnumber="21">Redzēs tie, kam nebija sludināts par Viņu, un sapratīs tie, kas nav dzirdējuši.</VERS>
      <VERS vnumber="22">Tāpēc es daudzkārt tiku aizkavēts aiziet pie jums un līdz šim vēl esmu aizkavēts.</VERS>
      <VERS vnumber="23">Tagad šinīs apgabalos man darba lauka vairs nav, bet kopš vairākiem gadiem man ir vēlēšanās jūs apmeklēt.</VERS>
      <VERS vnumber="24">Kad sākšu ceļojumu uz Spāniju, es ceru garāmejot jūs redzēt, lai jūs mani pavadītu uz turieni, kad iepriekš daudzmaz būšu iepazinies ar jums.</VERS>
      <VERS vnumber="25">Bet tagad es ceļošu uz Jeruzalemi, lai kalpotu svētajiem,</VERS>
      <VERS vnumber="26">Jo Maķedonija un Ahaja nolēmušas savākt dažas dāvanas trūcīgajiem, kas dzīvo starp svētajiem Jeruzalemē.</VERS>
      <VERS vnumber="27">Tā tas tām labpaticis; un tās ir viņu parādnieces, jo, ja tās, būdamas pagāniskas, ir kļuvušas līdzdalībnieces viņu garīgajās lietās, tad tām ir viņiem jākalpo laicīgajās.</VERS>
      <VERS vnumber="28">To pabeidzis un šos ziedojumus viņiem pasniedzis, es ceļā uz Spāniju iegriezīšos pie jums.</VERS>
      <VERS vnumber="29">Un es zinu, ka, nākdams pie jums, es nākšu Kristus evaņģēlija svētības pilnībā.</VERS>
      <VERS vnumber="30">Bet es jūs, brāļi, lūdzu mūsu Kunga Jēzu Kristu un Svētā Gara mīlestības vārdā: palīdziet man savās lūgšanās pie Dieva par mani,</VERS>
      <VERS vnumber="31">Lai es izglābtos no neticīgajiem, kas ir Jūdejā, un lai mans kalpošanas upuris būtu patīkams svētajiem Jeruzalemē;</VERS>
      <VERS vnumber="32">Lai es, ja tāds būs Dieva prāts, priecīgs ierastos pie jums un atspirdzinātos kopā ar jums.</VERS>
      <VERS vnumber="33">Un miera Dievs lai ir ar jums visiem! Amen.</VERS>
    </CHAPTER>
    <CHAPTER cnumber="16">
      <VERS vnumber="1">Un es jums ieteicu Fēbu, mūsu māsu, kas kalpo Kenhrejas baznīcā.</VERS>
      <VERS vnumber="2">Uzņemiet viņu Kunga vārdā, kā tas svētajiem piederas, un izpalīdziet visur, kur viņai jūsu palīdzība būs vajadzīga, jo arī viņa palīdz daudziem un arī man!</VERS>
      <VERS vnumber="3">Kristū Jēzū sveiciniet manus palīgus, Prisku un Akvilu,</VERS>
      <VERS vnumber="4">(Kuri par manu dzīvību ķīlā likuši savas galvas. Viņiem nevien es esmu pateicīgs, bet arī visas pagānu draudzes.)</VERS>
      <VERS vnumber="5">Un arī viņu mājas draudzi! Sveiciniet manu mīļo Epenetu, kas Āzijā ir pirmdzimtais Kristū!</VERS>
      <VERS vnumber="6">Sveiciniet Mariju, kas daudz strādājusi jūsu labā!</VERS>
      <VERS vnumber="7">Sveiciniet Andronīku un Jūniju, manus tuviniekus un cietuma biedrus, kas ir cieņā starp apustuļiem un jau pirms manis piederēja Kristum!</VERS>
      <VERS vnumber="8">Sveiciniet Ampliatu, kas man mīļš Kungā!</VERS>
      <VERS vnumber="9">Sveiciniet Urbānu, mūsu palīgu Kristū Jēzū, un manu mīļo Stahiju!</VERS>
      <VERS vnumber="10">Sveiciniet Kristū pārbaudīto Apellu!</VERS>
      <VERS vnumber="11">Aristobūla mājas iemitniekus! Sveiciniet manu radinieku Herodionu! Sveiciniet Narkisa mājas ļaudis, kas pieder Kungam!</VERS>
      <VERS vnumber="12">Sveiciniet Trifenu un Trifozu, kas strādā Kungam! Sveiciniet dārgo Persidi, kas daudz strādājusi Kungā!</VERS>
      <VERS vnumber="13">Sveiciniet Rufu, Kunga izredzēto, un viņa un manu māti!</VERS>
      <VERS vnumber="14">Sveiciniet Asinkritu, Flegontu, Hermeju, Patrobu, Hermu un brāļus, kas ar viņiem ir!</VERS>
      <VERS vnumber="15">Sveiciniet Filologu un Jūliju, Nēreju un viņa māsu, un Olimpiju, un visus svētos, kas ir kopā ar viņiem!</VERS>
      <VERS vnumber="16">Sveiciniet viens otru ar svētu skūpstu! Jūs sveicina visas Kristus draudzes.</VERS>
      <VERS vnumber="17">Bet, brāļi, es jūs lūdzu, ņemiet vērā tos, kas rada šķelšanos un apgrēcību pret to mācību, ko jūs esat mācījušies, un izvairieties no viņiem!</VERS>
      <VERS vnumber="18">Jo tādi nekalpo Kristum, mūsu Kungam, bet savam vēderam. Ar saldajām runām un uzslavas vārdiem viņi pieviļ vientiesīgo sirdis.</VERS>
      <VERS vnumber="19">Bet jūsu paklausība ir izdaudzināta visās vietās. Tāpēc es priecājos par jums. Es tikai vēlos, lai jūs būtu sapratīgi labajā, bet vientiesīgi attiecībā pret ļaunu.</VERS>
      <VERS vnumber="20">Bet miera Dievs lai satriec sātanu visā drīzumā zem jūsu kājām! Mūsu Kunga Jēzus Kristus žēlastība lai ir ar jums!</VERS>
      <VERS vnumber="21">Jūs sveicina mans līdzstrādnieks Timotejs un mani tuvinieki: Lucijs un Jāsons, un Sosipatrs.</VERS>
      <VERS vnumber="22">Es, Tercijs, šīs vēstules rakstītājs, sveicinu jūs Kungā.</VERS>
      <VERS vnumber="23">Jūs sveicina Gajs, mans viesis, un visa draudze. Jūs sveicina Erasts, pilsētas mantzinis, un brālis Kvarts.</VERS>
      <VERS vnumber="24">Mūsu Kunga Jēzus Kristus žēlastība lai ir ar jums visiem! Amen.</VERS>
      <VERS vnumber="25">Bet Viņam, kas spējīgs jūs stiprināt sakaņā ar manu evaņģēliju un Jēzus Kristus vēstījumu, saskaņā ar noslēpumu atklāšanu, kas no mūžības bija noslēpts,</VERS>
      <VERS vnumber="26">(Kas tagad uz mūžīgā Dieva pavēli atklāts ar praviešu rakstiem, lai paklausītu ticībai), kas visām tautām pasludināts,</VERS>
      <VERS vnumber="27">Vienīgajam visugudrajam Dievam caur Jēzu Kristu lai ir gods un slava mūžīgi mūžos! Amen. </VERS>
    </CHAPTER>
  </BIBLEBOOK>
  <BIBLEBOOK bname="1 Korinther" bnumber="46" bsname="1Kor">
    <CHAPTER cnumber="1">
      <VERS vnumber="1">Pāvils, saskaņā ar Dieva prātu Jēzus Kristus aicinātais apustulis, un brālis Sostens</VERS>
      <VERS vnumber="2">Dieva draudzei Korintā, Kristū Jēzū svētītajiem, aicinātajiem svētajiem un visiem, kas piesauc mūsu Kunga Jēzus Kristus vārdu visās vietās kā pie viņiem, tā arī pie mums.</VERS>
      <VERS vnumber="3">Žēlastība jums un miers no Dieva, mūsu Tēva, un no Kunga Jēzus Kristus!</VERS>
      <VERS vnumber="4">Es vienmēr pateicos savam Dievam jūsu dēļ par žēlastību, kas jums dota Jēzū Kristū,</VERS>
      <VERS vnumber="5">Jo Viņā jūs visā kļuvāt bagāti: katrā mācībā un ikvienā atziņā,</VERS>
      <VERS vnumber="6">Tā kā Kristus liecība ir jūsos nostiprināta.</VERS>
      <VERS vnumber="7">Tā lai jums, kas gaidāt mūsu Kunga Jēzus parādīšanos, netrūktu nekādas žēlastības.</VERS>
      <VERS vnumber="8">Viņš jūs stiprinās līdz galam nevainojamus mūsu Kunga Jēzus Kristus atnākšanas dienai.</VERS>
      <VERS vnumber="9">Dievs ir uzticīgs; Viņš jūs aicinājis sava Dēla mūsu Kunga Jēzus Kristus sadraudzībā.</VERS>
      <VERS vnumber="10">Bet es jūs, brāļi, lūdzu mūsu Kunga Jēzus Kristus vārdā, lai jūs visi sacītu to pašu un lai starp jums nebūtu šķelšanās, bet lai jūs būtu pilnīgi, vienprātīgi un vienās domās.</VERS>
      <VERS vnumber="11">Jo Hloes piederīgie man ziņojuši par jums, mani brāļi, ka starp jums ir ķildas.</VERS>
      <VERS vnumber="12">Es saku to, ko ikviens no jums runā: Es esmu Pāvila, bet es esmu Apolla, un es esmu Kēfas, un es esmu Kristus.</VERS>
      <VERS vnumber="13">Vai Kristus ir dalīts? Vai Pāvils par jums krustā sists? Vai Pāvila vārdā esat kristīti?</VERS>
      <VERS vnumber="14">Es pateicos Dievam, ka es nevienu no jums nekristīju, kā tikai Krispu un Gaju,</VERS>
      <VERS vnumber="15">Lai kāds neteiktu, ka jūs esat kristīti manā vārdā.</VERS>
      <VERS vnumber="16">Vēl es kristīju Stefanas namu, bet es nezinu, ka vēl kādu citu būtu kristījis.</VERS>
      <VERS vnumber="17">Jo Kristus mani nav sūtījis kristīt, bet sludināt evaņģēliju, ne pārgudriem vārdiem, lai Kristus krusts nezaudētu savu ietekmi.</VERS>
      <VERS vnumber="18">Jo tiem, kas iet pazušanā, mācība par krustu ir neprātība, bet tiem, kas tiek pestīti, tas ir, mums tā ir Dieva spēks.</VERS>
      <VERS vnumber="19">Jo ir rakstīts: Es iznīcināšu gudro gudrību un atmetīšu prātnieku prātošanu. (Is.29,14)</VERS>
      <VERS vnumber="20">Kur ir gudrais? Kur rakstu mācītājs? Kur šīs pasaules pētnieks? Vai Dievs nav šīs pasaules gudrību pārvērtis neprātībā?</VERS>
      <VERS vnumber="21">Jo ja pasaule savā gudrībā neatzina Dievu Viņa gudrībā, tad Dievam labpatika ar neprātīgu sludināšanu pestīt tos, kas tic.</VERS>
      <VERS vnumber="22">Jo arī jūdi prasa zīmes, un grieķi meklē gudrību,</VERS>
      <VERS vnumber="23">Bet mēs sludinām Kristu, krustā sisto, kas jūdiem ir apgrēcība, bet grieķiem neprātība,</VERS>
      <VERS vnumber="24">Turpretī aicinātajiem, jūdiem kā arī grieķiem, Kristus ir Dieva spēks un Dieva gudrība,</VERS>
      <VERS vnumber="25">Jo "neprātība", kas nāk no Dieva, ir gudrāka nekā cilvēki, un "nespēks", kas nāk no Dieva, ir stiprāks nekā cilvēki.</VERS>
      <VERS vnumber="26">Skatiet, brāļi, savus aicinātos! Tur nav daudz miesīgi gudro, nav daudz vareno, nav daudz dižciltīgo;</VERS>
      <VERS vnumber="27">Bet pasaules neprātīgos Dievs izredzēja, lai apkaunotu stipros,</VERS>
      <VERS vnumber="28">Un Dievs izredzēja pasaules neievērojamos un nicinātos, un tos, kas nekas nav, lai iznīcinātu tos, kas kaut kas ir,</VERS>
      <VERS vnumber="29">Lai neviens cilvēks nelielītos Viņa priekšā.</VERS>
      <VERS vnumber="30">Pateicoties Viņam, jūs esat vienībā ar Kristu Jēzu, kas mums kļuvis Dieva gudrība un taisnība, un svēttapšana, un atpestīšana,</VERS>
      <VERS vnumber="31">Kā rakstīts: Kas dižojas, lai dižojas Kungā!</VERS>
    </CHAPTER>
    <CHAPTER cnumber="2">
      <VERS vnumber="1">Arī es, brāļi, pie jums nākdams, nenācu ar augstu valodu vai gudrību, lai pasludinātu jums Kristus liecību.</VERS>
      <VERS vnumber="2">Jo es nolēmu starp jums nezināt neko citu, kā vienīgi Jēzu Kristu, un Viņu vēl krustā sistu.</VERS>
      <VERS vnumber="3">Un es biju pie jums nespēcīgs un bailēs, un lielās bažās;</VERS>
      <VERS vnumber="4">Un mana mācība, un mana sludināšana nenotika pārliecinātājos cilvēka gudrības vārdos, bet gara un spēka izpausmē,</VERS>
      <VERS vnumber="5">Lai jūsu ticība būtu pamatota ne cilvēku gudrībā, bet Dieva spēkā.</VERS>
      <VERS vnumber="6">Pilnīgajiem arī mēs sludinām gudrību, bet ne šīs pasaules un ne šīs pasaules valdnieku gudrību, kas iznīkst;</VERS>
      <VERS vnumber="7">Bet mēs sludinām noslēpumaino un apslēpto Dieva gudrību, ko Dievs pirms mūžiem paredzējis mūsu godam.</VERS>
      <VERS vnumber="8">To neviens no šīs pasaules valdniekiem nav atzinis, jo, ja viņi būtu atzinuši, tad viņi nekad godības Kungu nebūtu krustā situši.</VERS>
      <VERS vnumber="9">Bet tā ir, kā rakstīts: Ko acs nav redzējusi ne auss dzirdējusi, ne cilvēka sirdī nācis, to Dievs sagatavojis tiem, kas Viņu mīl.</VERS>
      <VERS vnumber="10">Un Dievs mums to atklāja caur savu Garu, jo Gars izdibina visu, pat Dieva dziļumus.</VERS>
      <VERS vnumber="11">Jo kurš no cilvēkiem pazīst cilvēku būtību, ja ne cilvēka gars, kas viņā ir? Tāpat arī Dieva būtību neviens nepazīst kā tikai Dieva Gars.</VERS>
      <VERS vnumber="12">Bet mēs neesam saņēmuši šīs pasaules garu, bet to Garu, kas ir no Dieva, lai mēs zinātu, ko Dievs mums dāvājis.</VERS>
      <VERS vnumber="13">To mēs arī runājam ne iemācītos cilvēka gudrības vārdos, bet mēs, kā Gars mācījis, garīgo paskaidrojam garīgi.</VERS>
      <VERS vnumber="14">Miesīgais cilvēks neaptver to, kas nāk no Dieva Gara, jo tas viņam ir neprātība, un viņš nevar saprast, ka tas jāapsver garīgi.</VERS>
      <VERS vnumber="15">Turpretī garīgais izdibina visu, bet viņu pašu neviens neizdibina.</VERS>
      <VERS vnumber="16">Jo kas ir izpratis Kunga prātu, lai Viņu pamācītu? Bet mums ir Kristus prāts.</VERS>
    </CHAPTER>
    <CHAPTER cnumber="3">
      <VERS vnumber="1">Brāļi, arī es nevarēju ar jums runāt kā ar garīgiem, bet kā ar miesīgiem, kā ar bērniem Kristū.</VERS>
      <VERS vnumber="2">Es jums devu pienu dzeršanai, ne cietu barību, jo jūs vēl nevarējāt, bet arī tagad vēl nevarat, jo jūs vēl esat miesīgi,</VERS>
      <VERS vnumber="3">Kamēr starp jums pastāv skaudība un ķildas, vai jūs neesat miesīgi un nedzīvojat kā miesīgi cilvēki?</VERS>
      <VERS vnumber="4">Jo ja kāds saka: Es esmu Pāvila, bet cits: Es esmu Apolla, vai tad jūs neesat cilvēki? Jo kas ir Apolls vai kas ir Pāvils?</VERS>
      <VERS vnumber="5">Tie ir Tā kalpi, uz kuru jūs esat ticējuši tā, kā Kungs katram to devis.</VERS>
      <VERS vnumber="6">Es dēstīju, Apolls laistīja, bet Dievs deva augumu.</VERS>
      <VERS vnumber="7">Tāpēc ne tas ir kas, kas dēsta, un ne tas, kas laista, bet Dievs, kas audzē.</VERS>
      <VERS vnumber="8">Bet dēstītājs un laistītājs ir līdzīgi. Katrs saņems savu algu saskaņā ar savu darbu;</VERS>
      <VERS vnumber="9">Jo mēs esam Dieva palīgi, jūs esat Dieva tīrums, Dieva celtne.</VERS>
      <VERS vnumber="10">Saskaņā ar Dieva žēlastību, kas man dota, es kā gudrs namdaris ieliku pamatu, bet cits uz tā ceļ. Bet lai katrs pielūko, kā viņš uz tā ceļ.</VERS>
      <VERS vnumber="11">Jo citu pamatu neviens nevar likt, kā to, kas jau likts, tas ir Jēzus Kristus.</VERS>
      <VERS vnumber="12">Vai kāds uz šī pamata ceļ zeltu, sudrabu, dārgakmeņus, koku, sienu, salmus,</VERS>
      <VERS vnumber="13">To parādīs katra darbs. Kunga diena to atklās, jo tā parādīsies ar uguni, un kāds kura darbs ir, to pārbaudīs uguns.</VERS>
      <VERS vnumber="14">Ja kāda darbs, ko tas cēlis, pastāvēs, tas saņems algu.</VERS>
      <VERS vnumber="15">Ja kāda darbs sadegs, tas cietīs zaudējumu, bet pats tiks pestīts, bet gan kā caur uguni.</VERS>
      <VERS vnumber="16">Vai nezināt, ka jūs esat Dieva svētnīca un ka Dieva Gars mājo jūsos?</VERS>
      <VERS vnumber="17">Ja kāds Dieva svētnīcu apgāna, to Dievs iznīcinās. Jo Dieva svētnīca ir svēta, un tā esat jūs.</VERS>
      <VERS vnumber="18">Lai neviens sevi nepieviļ! Ja kāds uzskata sevi gudru šinī pasaulē, tam jātop neprātīgam, lai kļūtu saprātīgs.</VERS>
      <VERS vnumber="19">Jo šīs pasaules gudrība ir Dievam neprātība. Jo ir rakstīts: Es notveršu gudros viņu viltībā.</VERS>
      <VERS vnumber="20">Un atkal: Kungs zina gudro domas, ka tās ir tukšas.</VERS>
      <VERS vnumber="21">Tāpēc neviens lai nelielās ar cilvēkiem!</VERS>
      <VERS vnumber="22">Jo viss ir jūsu: vai tas būtu Pāvils, vai Apolls, vai Kēfa, vai pasaule, vai dzīvība, vai nāve, vai tagadne, vai nākotne, viss pieder jums;</VERS>
      <VERS vnumber="23">Bet jūs piederat Kristum un Kristus - Dievam.</VERS>
    </CHAPTER>
    <CHAPTER cnumber="4">
      <VERS vnumber="1">Tātad lai katrs cilvēks mūs atzīst par Kristus kalpiem un Dieva noslēpumu pārvaldniekiem.</VERS>
      <VERS vnumber="2">No pārvaldniekiem jau prasa, lai katrs būtu uzticams.</VERS>
      <VERS vnumber="3">Bet tas man nav svarīgi, ka jūs vai kāda cilvēku tiesa mani tiesā, bet arī pats sevi es netiesāju.</VERS>
      <VERS vnumber="4">Jo es gan nekā neapzinos, bet tas mani vēl neattaisno. Kungs ir mans tiesnesis.</VERS>
      <VERS vnumber="5">Tāpēc netiesājiet pirms laika, kamēr atnāks Kungs. Viņš apgaismos tumsību noslēpumus un atklās siržu nodomus, un tad katram būs gods no Dieva.</VERS>
      <VERS vnumber="6">Bet, brāļi, to es attiecināju uz sevi un Apollu jūsu labad, lai jūs no mums mācītos ne vairāk par to, kas rakstīts, vienam pret otru nekļūt uzpūtīgam cita dēļ.</VERS>
      <VERS vnumber="7">Jo kas tev devis priekšrocības? Bet kas tev ir, ko tu nebūtu saņēmis? Un ja tu esi saņēmis, kāpēc lielies, it kā tu nebūtu saņēmis?</VERS>
      <VERS vnumber="8">Jūs jau esat paēduši, jau bagāti kļuvuši; jūs valdāt bez mums; un kaut jūs valdītu, lai arī mēs reizē ar jums valdītu!</VERS>
      <VERS vnumber="9">Jo man šķiet, ka Dievs mums, apustuļiem, it kā nāvei lemtiem ierādījis pēdējo vietu, jo mēs esam kļuvuši par izbrīnu pasaulei un eņģeļiem, un cilvēkiem.</VERS>
      <VERS vnumber="10">Mēs neprātīgi Kristus dēļ, bet jūs gudri Kristū; mēs nespēcīgi, bet jūs stipri; jūs cienīti, bet mēs nicināti.</VERS>
      <VERS vnumber="11">Līdz pat šai stundai ciešam arī izsalkumu un slāpes, esam arī kaili un tiekam dūrēm sisti, kā arī esam bez pajumtes;</VERS>
      <VERS vnumber="12">Un mēs pūlamies, strādādami savām rokām. Mūs lād, bet mēs svētām; mūs vajā, bet mēs paciešam;</VERS>
      <VERS vnumber="13">Mūs zaimo, bet mēs aizlūdzam; mēs esam kļuvuši it kā šīs pasaules atkritumi, kā no visiem atmetami līdz pat šim laikam.</VERS>
      <VERS vnumber="14">To es rakstu nevis jūsu apkaunošanai, bet pamācīdams kā savus vismīļākos bērnus.</VERS>
      <VERS vnumber="15">Ja jums arī Kristū būtu desmit tūkstoši skolotāju, tad tomēr nedaudz tēvu, jo es caur evaņģēliju esmu jūs dzemdinājis Kristū Jēzū.</VERS>
      <VERS vnumber="16">Tātad es jūs lūdzu: sekojiet man, kā arī es Kristum!</VERS>
      <VERS vnumber="17">Tāpēc es sūtīju pie jums Timoteju, kas ir mans vismīļais un uzticīgais dēls Kungā; viņš jums atgādinās manu mācību Kristū Jēzū, kā es visur un katrā draudzē mācu.</VERS>
      <VERS vnumber="18">Daži ir uzpūtušies, it kā es vairs nenākšot pie jums.</VERS>
      <VERS vnumber="19">Ja Dievs gribēs, es drīz nākšu pie jums; un es iepazīšos ne ar uzpūtīgo vārdiem, bet ar viņa spēku.</VERS>
      <VERS vnumber="20">Jo Dieva valstība pastāv ne vārdos, bet spēkā.</VERS>
      <VERS vnumber="21">Ko jūs gribat? Vai lai es nāku pie jums ar rīksti, vai mīlestībā un lēnprātības garā?</VERS>
    </CHAPTER>
    <CHAPTER cnumber="5">
      <VERS vnumber="1">Vispār dzirdams par netiklību starp jums, un tādu netiklību, kādas nav starp pagāniem. Tā kāds dzīvojot ar sava tēva sievu.</VERS>
      <VERS vnumber="2">Un jūs esat uzpūtušies, kur drīzāk vajadzēja noskumt, lai tāds, kas tādas lietas dara, tiktu izmests no jūsu vidus.</VERS>
      <VERS vnumber="3">Es gan, miesīgi būdams prom, bet garīgi klāt esot, it kā klātbūdams, nolēmu par to, kas tā darījis,</VERS>
      <VERS vnumber="4">Mūsu Kunga Jēzus Kristus vārdā sapulcēties jums un manam garam mūsu Kunga Jēzus spēkā,</VERS>
      <VERS vnumber="5">Lai nodotu viņu sātanam miesas izpostīšanai, lai gars tiktu izglābts mūsu Kunga Jēzus Kristus dienā.</VERS>
      <VERS vnumber="6">Jūsu lepošanās nav laba. Vai jūs nezināt, ka nedaudz rauga saraudzē visu mīklu?</VERS>
      <VERS vnumber="7">Izmetiet veco raugu, lai jūs būtu jauna mīkla, jo jūs esat neraudzēti; jo mūsu Lieldienu Jērs, Kristus, ir uzupurēts.</VERS>
      <VERS vnumber="8">Tāpēc svinēsim svētkus ne ar veco raugu, ne ar ļaunuma un negoda raugu, bet ar skaidrības un patiesības neraudzētajām maizēm!</VERS>
      <VERS vnumber="9">Es jums rakstīju vēstulē: Nesaejieties ar netikļiem!</VERS>
      <VERS vnumber="10">Ne ar visiem šīs pasaules netikļiem vai mantraušiem, vai laupītājiem, vai elku kalpiem, jo tad jums būtu jāaiziet no šīs pasaules.</VERS>
      <VERS vnumber="11">Bet tagad es jums rakstu nesaieties, jo, ja tas, kas saucas brālis, ir netiklis vai mantrausis, vai elku kalps, vai zaimotājs, vai dzērājs, vai laupītājs, ar tādu pat neēdiet kopā!</VERS>
      <VERS vnumber="12">Jo kāda man daļa tiesāt tos, kas ārpusē? Vai jums nav jātiesā tie, kas iekšpusē?</VERS>
      <VERS vnumber="13">Jo tos, kas ārpusē, tiesās Dievs. Jūs novērsiet ļaunumu no sevis pašiem!</VERS>
    </CHAPTER>
    <CHAPTER cnumber="6">
      <VERS vnumber="1">Vai kāds no jums, kam ir kāda sūdzība pret otru, uzdrošināsies iet tiesā pie netaisnīgajiem un ne pie svētajiem?</VERS>
      <VERS vnumber="2">Vai jūs nezināt, ka svētie tiesās pasauli? Un ja jūs tiesāsiet pasauli, vai tad jūs nebūtu cienīgi iztiesāt vismazākās lietas?</VERS>
      <VERS vnumber="3">Vai nezināt, ka mēs tiesāsim eņģeļus, tad jo vairāk pasaulīgas lietas?</VERS>
      <VERS vnumber="4">Ja jums būs tiesāšanās pasaulīgās lietās, tad ieceliet tiesnešus, kas draudzē tiek pelti!</VERS>
      <VERS vnumber="5">To es saku jūsu apkaunošanai. Vai tad nav neviena saprātīga starp jums, kas varētu tiesu spriest starp saviem brāļiem?</VERS>
      <VERS vnumber="6">Bet brālis tiesājas ar brāli, un tad vēl pie neticīgajiem!</VERS>
      <VERS vnumber="7">Jau vispār ir kļūda, ka jūs tiesājaties savā starpā. Kāpēc jūs labāk nepaciešat netaisnību? Kāpēc nepaciešat zaudējumu?</VERS>
      <VERS vnumber="8">Bet jūs darāt netaisnību un pārestību, un to vēl brāļiem.</VERS>
      <VERS vnumber="9">Vai jūs nezināt, ka netaisnīgie debesvalstību neiemantos? Nepievilieties! Ne netikļi, ne elku kalpi, ne laulības pārkāpēji,</VERS>
      <VERS vnumber="10">Ne baudkārīgie, ne vīriešu apgānītāji, ne zagļi, ne mantrauši, ne dzērāji, ne zaimotāji, ne laupītāji debesvalstību neiemantos.</VERS>
      <VERS vnumber="11">Arī no jums daži tādi bijuši, bet jūs esat nomazgāti un svētdarīti, un attaisnoti mūsu Kunga Jēzus Kristus vārdā un mūsu Dieva Garā.</VERS>
      <VERS vnumber="12">Viss man atļauts, bet ne viss ir derīgs. Viss man atļauts, bet es nepakļaušos nekādai varai.</VERS>
      <VERS vnumber="13">Barība vēderam, un vēders barībai; bet Dievs kā vienu, tā otru iznīcinās. Miesa nav netiklībai, bet Kungam, un Kungs miesai.</VERS>
      <VERS vnumber="14">Bet Dievs uzmodināja Kungu; Viņš savā spēkā arī mūs uzmodinās.</VERS>
      <VERS vnumber="15">Vai jūs nezināt, ka jūsu miesas ir Kristus locekļi? Vai es, paņēmis Kristus locekļus, padarīšu tos par netikles locekļiem? Nekad ne!</VERS>
      <VERS vnumber="16">Vai jūs nezināt, ka tas, kas ar netikli saietas, ir viena miesa ar to? Jo ir sacīts: Tie abi būs viena miesa.</VERS>
      <VERS vnumber="17">Bet kas vienots ar Kungu, ir viens gars ar Viņu.</VERS>
      <VERS vnumber="18">Bēdziet no netiklības! Katrs grēks, ko cilvēks dara, ir ārpus miesas, bet kas netiklību piekopj, tas grēko pret savu miesu.</VERS>
      <VERS vnumber="19">Vai jūs nezināt, ka jūsu locekļi ir svētnīca Svētajam Garam, kas jūsos mīt un ko Dievs jums devis; arī jūs paši neesat savi.</VERS>
      <VERS vnumber="20">Jo jūs esat atpirkti par dārgu maksu. Pagodiniet un nesiet Dievu savā miesā!</VERS>
    </CHAPTER>
    <CHAPTER cnumber="7">
      <VERS vnumber="1">Bet attiecībā uz to, ko jūs man rakstījāt: Ir labi cilvēkam sievieti neaizskart.</VERS>
      <VERS vnumber="2">Bet netiklības novēršanai lai katram ir sava sieva un katrai savs vīrs!</VERS>
      <VERS vnumber="3">Vīram jāizpilda pienākums pret sievu, tāpat arī sievai pret vīru.</VERS>
      <VERS vnumber="4">Sievai nav varas pār savu miesu, bet vīram; tāpat arī vīram nav varas pār savu miesu, bet sievai.</VERS>
      <VERS vnumber="5">Neizvairieties viens no otra, kā vien uz kādu laiku, pašiem vienojoties, lai nodotos lūgšanai; bet tad atkal atgriezieties viens pie otra, lai sātans jūs nekārdinātu jūsu nesavaldības dēļ.</VERS>
      <VERS vnumber="6">Bet to es saku: atļaudams, ne pavēlēdams.</VERS>
      <VERS vnumber="7">Jo es vēlos, ka visi būtu tā kā es; bet katram ir sava dāvana no Dieva: vienam tā, otram cita.</VERS>
      <VERS vnumber="8">Bet es saku neprecētajiem un atraitņiem: labi viņiem būtu, ja viņi paliktu tā kā es.</VERS>
      <VERS vnumber="9">Bet ja viņi nav atturīgi, lai precas; jo labāk doties laulībā, nekā degt kaislībā.</VERS>
      <VERS vnumber="10">Bet laulātajiem pavēlu ne es, bet Kungs: sieva lai nešķiras no vīra!</VERS>
      <VERS vnumber="11">Un ja tā šķīrusies, tad tai jāpaliek neprecētai vai jāizlīgst ar savu vīru. Arī vīrs lai sievu neatstāj!</VERS>
      <VERS vnumber="12">Pārējim ne Kungs, bet es saku: ja kādam brālim ir nekristīta sieva un tā piekrīt ar viņu kopā dzīvot, tad lai viņš to neatstāj!</VERS>
      <VERS vnumber="13">Un ja kādai ticīgai sievai ir nekristīts vīrs, un tas piekrīt ar viņu kopā dzīvot, tad lai neatstāj vīru!</VERS>
      <VERS vnumber="14">Jo ticīgā sieva svētī neticīgo vīru, un ticīgais vīrs svētī neticīgo sievu; citādi jūsu bērni būtu nešķīsti, bet tagad tie ir svēti.</VERS>
      <VERS vnumber="15">Bet ja nekristītais šķiras, tad lai iet, jo brālis vai māsa tādā gadījumā nav saistīti; Dievs mūs ir aicinājis mieram.</VERS>
      <VERS vnumber="16">Jo no kurienes tu, sieva, zini, ka izglābsi savu vīru? Vai no kurienes tu, vīrs, zini, ka izglābsi savu sievu?</VERS>
      <VERS vnumber="17">Lai katrs dzīvo tā, kā katram Kungs piešķīris un kā Dievs katru aicinājis, un kā es visās draudzēs mācu.</VERS>
      <VERS vnumber="18">Ja kāds apgraizītais ir aicināts, tad lai viņš nemeklē neapgraizīšanas; ja kāds neapgraizītais ir aicināts, tas lai paliek neapgraizīts!</VERS>
      <VERS vnumber="19">Apgraizīšana nekas nav un neapgraizīšana nekas nav, bet Dieva baušļu pildīšana.</VERS>
      <VERS vnumber="20">Katrs lai paliek tanī aicinājumā, kurā tas aicināts!</VERS>
      <VERS vnumber="21">Ja esi aicināts vergs, nezūdies par to, bet, ja vari kļūt brīvs, tad izmanto to!</VERS>
      <VERS vnumber="22">Jo kas, vergs būdams, ir Kunga aicināts, tas ir Kunga brīvlaistais; līdzīgi tas, kas brīvs būdams, aicināts, ir Kristus kalps.</VERS>
      <VERS vnumber="23">Jūs esat dārgi atpirkti, nekļūstiet cilvēku vergi!</VERS>
      <VERS vnumber="24">Brāļi, katrs lai paliek Dieva priekšā, kā viņš ir aicināts!</VERS>
      <VERS vnumber="25">Attiecībā uz jaunavību man Kunga pavēles nav, bet es dodu padomu kā tāds, kas no Kunga ieguvis žēlsirdību, lai būtu uzticīgs.</VERS>
      <VERS vnumber="26">Tāpēc pašreizējo spaidu dēļ es atzīstu par labāku, ka cilvēkam labāk palikt tāpat.</VERS>
      <VERS vnumber="27">Ja esi saistīts ar sievu, nemeklē šķiršanos; ja esi neprecēts, nemeklē sievu!</VERS>
      <VERS vnumber="28">Bet ja esi devies laulībā, tad neesi grēkojis; un ja jaunava apprecas, tā negrēko, bet miesas grūtības viņiem būs. Es tomēr gribu jūs saudzēt.</VERS>
      <VERS vnumber="29">Brāļi, tāpēc es to saku: laiks ir īss. Turpmāk, lai tie, kam ir sievas, būtu tādi, it kā viņiem tās nebūtu;</VERS>
      <VERS vnumber="30">Un tie, kas raud, kā tādi, kas neraud; un kas priecājas, kā tādi, kas nepriecājas; un kas pērk, kā tādi, kam nekā nav;</VERS>
      <VERS vnumber="31">Un kas šo pasauli izmanto, būtu kā tādi, kas to neizmanto, jo šīs pasaules veids iznīkst.</VERS>
      <VERS vnumber="32">Bet es vēlos, lai jūs būtu bez rūpēm. Kam nav sievas, tas rūpējas par to, kas ir Kunga, kā patikt Dievam.</VERS>
      <VERS vnumber="33">Bet precētais rūpējas par pasaules lietām, kā patikt sievai, un viņš ir dalīts.</VERS>
      <VERS vnumber="34">Arī neprecētā sieviete un jaunava domā par to, kas ir Kunga, lai būtu svēta miesā un garā; bet precētā domā par pasaules lietām, kā patikt vīram.</VERS>
      <VERS vnumber="35">Es to saku jūsu labā, ne cilpu jums apmezdams, bet tājā nolūkā, lai dotu jums iespēju godīgā dzīvē un bez traucējuma pielūgt Kungu.</VERS>
      <VERS vnumber="36">Bet ja kādam šķiet, ka izrādīsies necienīgi, ja viņa jaunava būs pāri gadiem, un tam tā jānotiek, tad lai dara, kā grib! Ja viņa dodas laulībā, grēka nav.</VERS>
      <VERS vnumber="37">Bet kas, nebūdams padots nekādai nepieciešamībai, noteikti nospriedis savā sirdī un, rīkojoties saskaņā ar savu brīvo gribu, ir nolēmis savā sirdī paturēt savu meitu jaunavībā, tas labi dara.</VERS>
      <VERS vnumber="38">Tātad, kas savu meitu atdod pie vīra, tas labi dara, bet kas nedod pie vīra, tas dara labāk.</VERS>
      <VERS vnumber="39">Sieva ir padota likumam, kamēr viņas vīrs dzīvs. Ja tās vīrs ir miris, viņa ir brīva un var doties laulībā, ar ko vēlas, bet tikai Kungā.</VERS>
      <VERS vnumber="40">Bet svētīgāka viņa būs, ja saskaņā ar manu padomu paliks tāpat. Es esmu pārliecināts, ka arī man ir Dieva Gars.</VERS>
    </CHAPTER>
    <CHAPTER cnumber="8">
      <VERS vnumber="1">Bet attiecēbā uz elkupuriem mēs zinām, ka mums visiem ir atziņa. Zināšanas dara uzpūtīgus, bet mīlestība ceļ.</VERS>
      <VERS vnumber="2">Bet ja kāds iedomājas, ka viņš kaut ko zina, tad tas vēl nav atzinis to, kā viņam tas jāzina.</VERS>
      <VERS vnumber="3">Bet ja kāds mīl Dievu, to Dievs ir atzinis. </VERS>
      <VERS vnumber="4">Attiecībā uz barību, kas tiek upurēta elkiem, mēs zinām, ka elks pasaulē nav nekas un ka nav cita, bet ir tikai viens Dievs.</VERS>
      <VERS vnumber="5">Ja arī tiek runāts par dieviem debesīs vai virs zemes (kā arī par to, ka ir daudz dievu un kungu),</VERS>
      <VERS vnumber="6">Tad mums ir tikai viens Dievs, - Tēvs, no kura viss un kura dēļ mēs esam; un viens Kungs Jēzus Kristus, caur kuru viss un caur Viņu arī mēs.</VERS>
      <VERS vnumber="7">Bet ne visos ir atziņa. Daži pieraduši vēl līdz šim pie elkiem, ēd it kā elkupuri, un tā viņu sirdsapziņa, vāja būdama, tiek apgānīta.</VERS>
      <VERS vnumber="8">Ēdiens mūs netuvina Dievam. Jo, ja ēdīsim, mēs nekļūsim labāki, un ja neēdīsim, mēs nekļūsim sliktāki.</VERS>
      <VERS vnumber="9">Tomēr pielūkojiet, ka šī jūsu brīvība kādreiz nekļūst ieļaunošana vājajiem!</VERS>
      <VERS vnumber="10">Jo ja kāds redzēs to, kam ir saprašana, elku namā piedalāmies mielastā, vai tad tā sirdsapziņa, būdama vāja, nepamudinās viņu ēst elkupurus?</VERS>
      <VERS vnumber="11">Tā tavas saprašanas dēļ ies pazušanā vājais, par kuru Kristus ir miris.</VERS>
      <VERS vnumber="12">Bet tā, pret brāļiem grēkodami un viņu vājo sirdsapziņu ievainodami, jūs grēkojat pret Kristu.</VERS>
      <VERS vnumber="13">Tādēļ, ja ēdiens ieļauno manu brāli, es mūžam gaļu neēdīšu, lai neapgrēcinātu savu brāli.</VERS>
    </CHAPTER>
    <CHAPTER cnumber="9">
      <VERS vnumber="1">Vai es neesmu brīvs? Vai es neesmu apustulis? Vai es neesmu mūsu Kungu Jēzu Kristu redzējis? Vai jūs neesat mans darbs Kungā?</VERS>
      <VERS vnumber="2">Ja es citiem neesmu apustulis, tad jums es esmu, jo jūs esat manas apustuļa sūtības zīmogs Kungā.</VERS>
      <VERS vnumber="3">Mana aizstāvēšanās pret tiem, kas mani apsūdz, ir sekojoša:</VERS>
      <VERS vnumber="4">Vai mums nav tiesības ēst un dzert?</VERS>
      <VERS vnumber="5">Vai mums nav tiesībās ņemt līdz sievieti - māsu tāpat kā pārējiem apustuļiem un Kunga brāļiem, un Kēfam?</VERS>
      <VERS vnumber="6">Vai man vienam un Barnabam nav tiesības tā darīt?</VERS>
      <VERS vnumber="7">Kas tad karo saviem līdzekļiem? Kas dēsta vīna dārzu un nebauda no tā augļiem? Kas gana ganāmpulku un neēd ganāmpulka pienu?</VERS>
      <VERS vnumber="8">Vai es to runāju kā cilvēks? Vai arī likums to nesaka?</VERS>
      <VERS vnumber="9">Jo Mozus likums saka: Neaizsien purnu kūlējam vērsim. (5.Moz.25,4) Vai Dievam rūp vērši?</VERS>
      <VERS vnumber="10">Vai to viņš nesaka mūsu dēļ? Jo mūsu dēļ ir rakstīts: arājam jāar cerībā un kulējam jākuļ cerībā saņemt ražu.</VERS>
      <VERS vnumber="11">Ja mēs esam jums sējuši garīgo, vai tad ir kas liels, ka mēs pļaujam jūsu laicīgo?</VERS>
      <VERS vnumber="12">Ja citi ir jūsu tiesību līdzdalībnieki, kāpēc jo vairāk ne mēs? Bet mēs neesam šīs tiesības izlietojuši, un mēs visu panesam, lai Kristus evaņģēlijam neradītu šķērsļus.</VERS>
      <VERS vnumber="13">Vai jūs nezināt, ka tie, kas svētnīcā strādā, no svētnīcas pārtiek, un kas altārim kalpo, no altāra saņem savu daļu?</VERS>
      <VERS vnumber="14">Tāpat arī Kungs noteicis evaņģēlija sludinātājiem pārtikt no evaņģēlija.</VERS>
      <VERS vnumber="15">Bet es nekā no tā neesmu izlietojis. Tomēr es nerakstu, lai to uz mani attiecinātu, jo man labāk mirt, nekā kāds manu godu laupītu.</VERS>
      <VERS vnumber="16">Jo kad es sludinu evaņģēliju, tas nav man par godu, bet tas man nepieciešami jādara. Bēdas man, ja es evaņģēliju nesludinātu!</VERS>
      <VERS vnumber="17">Jo ja es to labprāt daru, tad man ir alga, bet ja nelabprāt, tad tas man ir uzticēts amats.</VERS>
      <VERS vnumber="18">Kāda tad ir mana alga? Tā, ka es, evaņģēliju sludinādams, pasludinu to bez atlīdzības un neizmantoju tiesības, kādas man dod evaņģēlija sludināšana.</VERS>
      <VERS vnumber="19">Un es, starp visiem brīvs būdams, kļuvu visu kalps, lai iemantotu daudzus.</VERS>
      <VERS vnumber="20">Un jūdiem es kļuvu it kā jūds, lai iemantotu jūdus;</VERS>
      <VERS vnumber="21">Tiem, kas padoti bauslībai, it kā arī es būtu padots bauslībai, lai iemantotu tos, kas bija padoti bauslībai (lai gan es pats nebiju padots bauslībai); tiem, kas bija bez bauslības, it kā arī es būtu bez bauslības, lai iemantotu tos, kas bija bez bauslības (kaut es nebiju bez Dieva bauslības, bet biju padots Kristus bauslībai).</VERS>
      <VERS vnumber="22">Vājajiem es kļuvu vājš, lai iemantotu vājos. Visiem es kļuvu viss, lai visus izglābtu.</VERS>
      <VERS vnumber="23">Bet to visu es daru evaņģēlija dēļ, lai es būtu tā līdzdalībnieks.</VERS>
      <VERS vnumber="24">Vai nezināt, ka tie, kas stadionā skrien, visi gan skrien, bet viens saņem godalgu? Skrieniet tā, lai jūs to saņemtu!</VERS>
      <VERS vnumber="25">Katrs sacīkšu dalībnieks atturas no visa, un to viņi dara, lai iegūtu iznīcīgo kroni, bet mēs - neiznīcīgo.</VERS>
      <VERS vnumber="26">Tātad es neskrienu uz kaut ko nenoteiktu, tā es necīnos, it kā gaisu sizdams.</VERS>
      <VERS vnumber="27">Bet es šaustu savu miesu un lieku tai sev kalpot, lai kādreiz, citiem sludinot, pats netiktu atmests.</VERS>
    </CHAPTER>
    <CHAPTER cnumber="10">
      <VERS vnumber="1">Brāļi, es negribu atstāt jūs neziņā, ka mūsu tēvi visi bija zem padebess un visi gāja caur jūru,</VERS>
      <VERS vnumber="2">Un padebesī, un jūrā visi ir kristīti Mozū,</VERS>
      <VERS vnumber="3">Un visi ēda to pašu garīgo barību,</VERS>
      <VERS vnumber="4">Un visi dzēra to pašu garīgo dzērienu (viņi dzēra no garīgās klints, kas tiem sekoja), bet klints bija Kristus;</VERS>
      <VERS vnumber="5">Tomēr daudzi no viņiem Dievam nepatika; un viņi gāja bojā tuksnesī.</VERS>
      <VERS vnumber="6">Bet tas viss notika mums par brīdinājumu, lai mēs nekārotu pēc ļauna, kā viņi ir kārojuši;</VERS>
      <VERS vnumber="7">Un netopiet elku kalpi kā daži no viņiem, kā ir rakstīts: Šī tauta apsēdās, lai ēstu un dzertu, un piecēlās, lai dejotu. (2.Moz.32,6)</VERS>
      <VERS vnumber="8">Un nenodosimies netiklībai, kā daži no viņiem bija nodevušies, un vienā dienā krita divdesmit trīs tūkstoši.</VERS>
      <VERS vnumber="9">Un nekārdināsim Kristu, kā daži no tiem kārdinājuši, un viņi gāja bojā no čūskām.</VERS>
      <VERS vnumber="10">Un nekurniet, kā daži no tiem kurnējuši un gāja bojā no postītāja.</VERS>
      <VERS vnumber="11">Tas viss viņiem noticis mācībai, bet mums, kas dzīvojam pēdējos mūžos, tas uzrakstīts brīdinājumam.</VERS>
      <VERS vnumber="12">Tātad, kas sevī iedomājas, ka viņš stāv, lai pielūko, ka nekrīt!</VERS>
      <VERS vnumber="13">Kārdinājumi lai jums neuzbrūk, izņemot cilvēcīgos! Bet Dievs ir uzticīgs. Viņš neļaus jūs kārdināt pāri jūsu spējām, bet reizē ar kārdinājumu dos izturību, lai jūs varētu pastāvēt.</VERS>
      <VERS vnumber="14">Tāpec, mani mīļie, bēdziet no kalpošanas elkiem!</VERS>
      <VERS vnumber="15">Es runāju kā saprātīgiem. Jūs paši apsveriet, ko es saku!</VERS>
      <VERS vnumber="16">Svētības biķeris, ko svētījam, vai tas nav savienošanās ar Kristus asinīm? Un maize, ko laužam, vai tā nav kopība ar Kunga miesu?</VERS>
      <VERS vnumber="17">Kā viena maize, tā mēs daudzi esam viena miesa, visi, kas ir šīs vienas maizes līdzdalībnieki.</VERS>
      <VERS vnumber="18">Skatiet Izraēli pēc miesas: vai tie, kas ēd upurdāvanas, neņem līdzdalību pie altāra?</VERS>
      <VERS vnumber="19">Vai tad es saku, ka elkupuris kas ir, vai ka elki kas ir?</VERS>
      <VERS vnumber="20">Bet ko pagāni upurē, to viņi upurē ļaunajiem gariem, bet ne Dievam. Bet es negribu, ka jūs būtu ļauno garu līdzdalībnieki.</VERS>
      <VERS vnumber="21">Jūs nevarat būt Kunga galda un ļauno garu galda dalībnieki.</VERS>
      <VERS vnumber="22">Vai mēs lai izaicinām Kungu? Vai mēs esam varenāki par Viņu? Viss man ir atļauts, bet ne viss ir noderīgs.</VERS>
      <VERS vnumber="23">Viss man ir atļauts, bet ne viss ceļ.</VERS>
      <VERS vnumber="24">Neviens lai nemeklē savu, bet cita labumu!</VERS>
      <VERS vnumber="25">Visu, ko pārdod gaļas tirgū, ēdiet, nekā nejautādami sirdsapziņas dēļ!</VERS>
      <VERS vnumber="26">Kungam pieder zeme un tās pārpilnība. (Ps 23,1)</VERS>
      <VERS vnumber="27">Ja kāds no neticīgajiem jūs aicina un jūs gribat iet, tad ēdiet visu, ko ceļ jums priekšā, nekā netaujādami sirdsapziņas dēļ!</VERS>
      <VERS vnumber="28">Bet ja kāds jums sacītu: Tas tika upurēts elkiem, tad neēdiet tā dēļ, kas jums aizrādīja, un sirdsapziņas dēļ.</VERS>
      <VERS vnumber="29">Tomēr es nedomāju tavu, bet tā otra sirdsapziņu. Jo kāpēc lai sveša sirdsapziņa spriestu tiesu par manu brīvību?</VERS>
      <VERS vnumber="30">Ja es pateikdamies piedalos, kāpēc tad tieku zaimots par to, par ko es pateicos?</VERS>
      <VERS vnumber="31">Tātad, vai jūs ēdat, vai dzerat, vai citu ko darāt, visu dariet Dieva godam!</VERS>
      <VERS vnumber="32">Neesiet piedauzība ne jūdiem, ne pagāniem, ne Dieva Baznīcai,</VERS>
      <VERS vnumber="33">Tā kā arī es visiem visumā esmu tīkams, nemeklēdams savu, bet daudzu labumu, lai tie tiktu izglābti.</VERS>
    </CHAPTER>
    <CHAPTER cnumber="11">
      <VERS vnumber="1">Esiet sekotāji man kā es Kristum!</VERS>
      <VERS vnumber="2">Brāļi, par to es jūs cildinu, ka jūs visur mani pieminat un pildāt manas pavēles tā, kā es jums tās esmu devis.</VERS>
      <VERS vnumber="3">Bet es gribu, lai jūs zinātu, ka katra vīra galva ir Kristus, bet sievas galva ir vīrs, un Kristus galva ir Dievs.</VERS>
      <VERS vnumber="4">Katrs vīrietis, kas, apsedzis galvu, lūdz Dievu vai pravieto, dara negodu savai galvai.</VERS>
      <VERS vnumber="5">Bet katra sieviete, kas lūdz Dievu vai pravieto ar neapsegtu galvu, dara negodu savai gadvai, jo tā ir tāpat kā apcirpta.</VERS>
      <VERS vnumber="6">Ja sieviete neaizsedzas, tad lai viņai nocērp matus! Tā kā sievietei ir kauns būt apcirptai vai noskūtai, tad lai apsedz galvu!</VERS>
      <VERS vnumber="7">Vīrietim nevajag galvu apsegt, jo viņš ir Dieva attēls un godība, bet sieviete ir vīra gods.</VERS>
      <VERS vnumber="8">Jo vīrietis nav no sievietes, bet sieviete no vīrieša; (1.Moz.2,21-22)</VERS>
      <VERS vnumber="9">Arī vīrietis nav radīts sievietes dēļ, bet sieviete - vīrieša dēļ. (1.Moz.2,18 u.c.)</VERS>
      <VERS vnumber="10">Tāpēc sievietei galvā jānēsā varas zīme eņģeļu dēļ.</VERS>
      <VERS vnumber="11">Tomēr Kungā nav vīrietis bez sievietes, nedz sieviete bez vīrieša;</VERS>
      <VERS vnumber="12">Jo kā sieviete no vīrieša, tā arī vīrietis no sievietes, bet viss no Dieva.</VERS>
      <VERS vnumber="13">Spriediet jūs paši: vai pieklājas sievietei neaizsegtai Dievu lūgt?</VERS>
      <VERS vnumber="14">Vai pati daba nemāca: ja kāds vīrietis audzē matus, tas viņam ir negods;</VERS>
      <VERS vnumber="15">Bet ja sieviete audzē matus, tas viņai ir gods, jo mati viņai doti par aizsegu.</VERS>
      <VERS vnumber="16">Bet ja kāds gribētu ķildoties, tad ne pie mums, ne Dieva Baznīcā tāda ieraduma nav.</VERS>
      <VERS vnumber="17">Bet šo es aizrādu ne cildinādams, jo jūsu sanāksmes nenāk jums par labu, bet par ļaunu.</VERS>
      <VERS vnumber="18">Vispirms es dzirdu, ka jūsu draudzes sanāksmēs notiekot šķelšanās, un daļēji es tam ticu;</VERS>
      <VERS vnumber="19">Jo šķelšanām gan jābūt, lai kļūtu redzami tie, kas starp jums ir uzticami.</VERS>
      <VERS vnumber="20">Kad jūs sanākat kopā, tad tas vairs nav Kunga vakarēdiena baudīšanai;</VERS>
      <VERS vnumber="21">Jo katrs steidzas paņemt ēšanai savu ēdienu, un tā dažs paliek izsalcis, bet dažs piedzeras.</VERS>
      <VERS vnumber="22">Vai jums nav māju, kur ēst un dzert? Vai jūs nicināt Dieva Baznīcu un apkaunojat tos, kam nekā nav? Ko lai jums saku? Vai lai cildinu? Šai ziņā es jūs necildinu.</VERS>
      <VERS vnumber="23">Jo no Kunga es saņēmu, ko arī jums atstāju, ka Kungs Jēzus tanī naktī, kad Viņš tika nodots, paņēma maizi,</VERS>
      <VERS vnumber="24">Un pateikdamies lauza un sacīja: Ņemiet un ēdiet, šī ir mana Miesa, kas par jums tiks atdota; to dariet manai piemiņai!</VERS>
      <VERS vnumber="25">Tāpat arī biķeri pēc vakarēdiena, sacīdams: Šis biķeris ir Jaunā derība manās Asinīs; to dariet, cikkārt jūs to dzerat, manai piemiņai!</VERS>
      <VERS vnumber="26">Un cikkārt šo maizi ēdīsiet un biķeri dzersiet, jūs pasludināsiet Kunga nāvi, iekams Viņš nāks.</VERS>
      <VERS vnumber="27">Tātad, kas necienīgi šo maizi ēdīs vai dzers Kunga biķeri, tas noziegsies pret Kunga Miesu un Asinīm.</VERS>
      <VERS vnumber="28">Bet lai cilvēks pats sevi pārbauda, un tā lai ēd no šīs maizes un dzer no šī biķera!</VERS>
      <VERS vnumber="29">Jo kas ēd un dzer necienīgi, tas, neizšķirdams Kunga miesu, ēd un dzer sev tiesu.</VERS>
      <VERS vnumber="30">Tādēļ starp jums ir daudz neveselu un vāju, un daudzi aizmiguši.</VERS>
      <VERS vnumber="31">Ja mēs paši sevi tiesātu, tad mēs netiktu tiesāti.</VERS>
      <VERS vnumber="32">Bet tiesādams Kungs mūs pārmāca, lai mēs reizē ar šo pasauli netiekam pazudināti.</VERS>
      <VERS vnumber="33">Tātad, mani brāļi, kad jūs sapulcējaties mielastam, tad pagaidiet cits citu!</VERS>
      <VERS vnumber="34">Ja kāds ir izsalcis, lai paēd mājās, ka jūs nesapulcētos tiesai. Kad ieradīšos, noteikšu pārējo.</VERS>
    </CHAPTER>
    <CHAPTER cnumber="12">
      <VERS vnumber="1">Bet, brāļi, es negribu, ka jūs nezinātu par garīgajām dāvanām.</VERS>
      <VERS vnumber="2">Jūs zināt, ka jūs, kamēr bijāt pagāni, gājāt pie mēmajiem elkiem, it kā vesti.</VERS>
      <VERS vnumber="3">Tāpēc es jums paskaidroju, ka neviens, kas runā Dieva Garā, nesaka: Lāsts Jēzum. Un neviens nevar pateikt: Kungs Jēzus, kā tikai Svētajā Garā.</VERS>
      <VERS vnumber="4">Jo žēlastības ir dažādas, bet tas pats Gars.</VERS>
      <VERS vnumber="5">Un ir dažādas kalpošanas, bet tas pats Kungs.</VERS>
      <VERS vnumber="6">Un ir dažāda darbība, bet tas pats Dievs, kas visos visu dara.</VERS>
      <VERS vnumber="7">Bet ikvienam tiek dota Gara atklāsme, lai nestu svētību.</VERS>
      <VERS vnumber="8">Vienam caur Garu tiek doti gudrības vārdi, citam tanī pat Garā zinātnes vārdi,</VERS>
      <VERS vnumber="9">Citam ticība tai pašā Garā, citam dāvana dziedināt tanī pat vienā Garā,</VERS>
      <VERS vnumber="10">Citam darīt brīnumus, citam pravietot, citam pazīt garus, citam dažādas valodas, citam valodu tulkošana.</VERS>
      <VERS vnumber="11">Bet to visu dara viens un tas pats gars, piešķirdams katram, kā gribēdams.</VERS>
      <VERS vnumber="12">Jo kā viens ķermenis un tam daudz locekļu, bet visi ķermeņa locekļi, kaut gan to ir daudz, ir tikai viens ķermenis, tā arī Kristus.</VERS>
      <VERS vnumber="13">Jo vienā Garā mēs visi esam kristīti, vai tie būt jūdi vai pagāni, vai vergi, vai brīvie; un visi mēs ar vienu Garu esam dziedināti.</VERS>
      <VERS vnumber="14">Jo arī ķermenis nesastāv no viena, bet no daudziem locekļiem.</VERS>
      <VERS vnumber="15">Ja kāja sacītu: Tā kā es neesmu roka, es nepiederu ķermenim, vai tāpēc tā nepiederētu ķermenim?</VERS>
      <VERS vnumber="16">Un ja auss sacītu: Tā kā es neesmu roka, es nepiederu ķermenim, vai tāpēc tā nepiederētu ķermenim?</VERS>
      <VERS vnumber="17">Ja viss ķermenis būtu acs, kur tad dzirde? Ja visa būtu dzirde, kur tad oža?</VERS>
      <VERS vnumber="18">Bet tagad Dievs nolicis katru locekli ķermenī tā, kā tas Viņam labpatika.</VERS>
      <VERS vnumber="19">Ja visi tie būtu viens loceklis, kur tad ķermenis?</VERS>
      <VERS vnumber="20">Bet tagad gan ir daudz locekļu, bet viens ķermenis.</VERS>
      <VERS vnumber="21">Bet acs nevar pateikt rokai: Man nevajag tavu darbu; vai atkal galva kājām: Jūs neesat man nepieciešamas.</VERS>
      <VERS vnumber="22">Bet jo vairāk tie ķermeņa locekļi, kuri šķietami ir tie vājākie, ir nepieciešamāki;</VERS>
      <VERS vnumber="23">Un tos ķermeņa locekļus, kurus mēs uzskatām par mazāk ievērojamiem, mēs turam sevišķā godā; un mūsu nepieklājīgajiem tiek veltīta lielāka pieklājība.</VERS>
      <VERS vnumber="24">Bet tam, kas mūsos pieklājīgs, nevajag nekā. Bet Dievs mūsu ķermeni ir tā iekārtojis, ka lielāku cieņu piešķīris tam, kam tās trūka,</VERS>
      <VERS vnumber="25">Lai ķermenī nebūtu šķelšanās, bet lai locekļi tanī cits par citu rūpētos.</VERS>
      <VERS vnumber="26">Un kad viens loceklis cieš, tad visi locekļi cieš līdz; vai kad viens loceklis tiek godāts, tad visi locekļi priecājas līdz.</VERS>
      <VERS vnumber="27">Bet jūs esat Kristus ķermenis un loceklis pie locekļa.</VERS>
      <VERS vnumber="28">Un Dievs Baznīcā dažus iecēla: pirmkārt, par apustuļiem, otrkārt, par praviešiem, treškārt, par mācītājiem, tad deva spēku darīt brīnumus, tad dāvanas dziedināt, sniegt palīdzību, vadīt, runāt dažādās valodās, iztulkot runas.</VERS>
      <VERS vnumber="29">Vai tad visi ir apustuļi, vai visi pravieši, vai visi mācītāji?</VERS>
      <VERS vnumber="30">Vai visi ir brīnumdarītāji, vai visiem ir dāvanas dziedināt, vai visi runā mēlēs, vai visi tās iztulko?</VERS>
      <VERS vnumber="31">Bet jūs centieties pēc labākām žēlastībām; un pie tā es jums rādu vēl cēlāku ceļu.</VERS>
    </CHAPTER>
    <CHAPTER cnumber="13">
      <VERS vnumber="1">Ja es runātu ar cilvēku un eņģeļu mēlēm, bet man nebūtu mīlestības, tad es būtu kā dārdošs varš vai skanošs zvārgulis.</VERS>
      <VERS vnumber="2">Un ja man būtu pravieša dāvanas, un es zinātu visus noslēpumus un visas zinātnes, un ja man būtu pilnīga ticība tā, ka es kalnus pārceltu, bet man nebūtu mīlestības, tad es neesmu nekas.</VERS>
      <VERS vnumber="3">Un ja es izdalītu visu savu mantu trūcīgo uzturam, un ja es nodotu savu ķermeni, lai mani sadedzina, bet mīlestības man nebūtu, tad tas man nekā nelīdzētu.</VERS>
      <VERS vnumber="4">Mīlestība ir pacietīga, laipna; mīlestība nav skaudīga, tā nerīkojas nekautrīgi, nav uzpūtīga,</VERS>
      <VERS vnumber="5">Tā nav godkārīga, nedzenas pēc sava, tā nedusmojas, tā nedomā ļaunu.</VERS>
      <VERS vnumber="6">Tā nepriecājas par netaisnību, bet priecājas par patiesību.</VERS>
      <VERS vnumber="7">Tā panes visu, tā tic visu, visu cerē, visu pacieš.</VERS>
      <VERS vnumber="8">Mīlestība nekad nemitējas, ja arī pravietojumi izbeigtos vai valoda apklustu, vai zināšanas izgaistu.</VERS>
      <VERS vnumber="9">Jo nepilnīga ir mūsu atziņa un mūsu pravietojums nepilnīgs;</VERS>
      <VERS vnumber="10">Bet kad iestāsies pilnība, tad izbeigsies tas, kas bija nepilnīgs.</VERS>
      <VERS vnumber="11">Kad es biju bērns, es runāju kā bērns, domāju kā bērns, spriedu kā bērns; bet kad es kļuvu vīrs, tad atmetu to, kas bērnišķīgs.</VERS>
      <VERS vnumber="12">Tagad mēs redzam mīklaini kā atspulgā, bet tad - vaigu vaigā; tagad es atzīstu nepilnīgi, bet tad es atzīšu tā, kā arī es esmu atzīts.</VERS>
      <VERS vnumber="13">Bet tagad paliek ticība, cerība, mīlestība, šīs trīs; bet lielākā no tām ir mīlestība.</VERS>
    </CHAPTER>
    <CHAPTER cnumber="14">
      <VERS vnumber="1">Tiecieties pēc mīlestības, pūlieties pēc garīgajām dāvanām, bet sevišķi, lai jums būtu praviešu dāvanas!</VERS>
      <VERS vnumber="2">Jo kas runā valodās, tas nerunā cilvēkiem, bet Dievam, jo neviens to nesaprot; bet garā viņš runā noslēpumus.</VERS>
      <VERS vnumber="3">Bet kas pravieto, tas runā cilvēku celšanai, paskubināšanai un iepriecināšanai.</VERS>
      <VERS vnumber="4">Kas runā valodās, tas paceļ pats sevi, bet kas pravieto, tas ceļ Dieva Baznīcu.</VERS>
      <VERS vnumber="5">Bet es vēlos, ka jūs visi runātu valodās, bet vēl vairāk, lai jūs pravietotu; jo lielāks ir tas, kas pravieto, nekā tas, kas runā valodās, ja viņš to nepaskaidro, lai draudze tiktu stiprināta.</VERS>
      <VERS vnumber="6">Bet, brāļi, ja es tagad nāktu pie jums un runātu valodās, ko tas jums līdzētu, ja es nesludinātu jums vai nu atklāsmi, vai zināšanas, vai pravietojumus, vai mācību?</VERS>
      <VERS vnumber="7">Tas tāpat kā ar nedzīviem priekšmetiem, kas rada skaņas, vai tā būtu stabule, vai kokle; ja tās neskanētu dažādi, kā tad būtu izšķirams, kā skan stabule un kā skan kokle?</VERS>
      <VERS vnumber="8">Un ja taure dos nenoteiktu skaņu, kas tad gatavosies karam?</VERS>
      <VERS vnumber="9">Tā arī jūs valodas ziņā. Ja jūs nerunāsiet skaidru valodu, kā lai saprot to, kas tiek runāts? Jūs runāsiet vējam.</VERS>
      <VERS vnumber="10">Šinī pasaulē ir tik daudz dažādu valodu, un bez skaņas nav nekā.</VERS>
      <VERS vnumber="11">Un ja es vārdu nozīmi nesaprotu, tad es esmu svešinieks tam, kam runāju, un tas, kas runā, ir man svešinieks.</VERS>
      <VERS vnumber="12">Tā arī jūs, cenzdamies pēc gara dāvanam, rūpējieties, lai jūs būtu bagāti ar tām draudzes celšanai!</VERS>
      <VERS vnumber="13">Tādēļ, kas runā valodās, lai lūdz Dievu, ka var to izskaidrot.</VERS>
      <VERS vnumber="14">Ja es kādā valodā lūdzu Dievu, tad mans gars gan pielūdz Dievu, bet mans prāts paliek bez augļiem.</VERS>
      <VERS vnumber="15">Kas tad iznāk? Es gribu lūgt Dievu garā, es gribu lūgt Dievu arī ar prātu; es gribu dziedāt garā, es gribu dziedāt arī ar prātu.</VERS>
      <VERS vnumber="16">Bez tam, ja tu garā godināsi Dievu, kā tad vienkāršais cilvēks varēs pateikt "amen" tavai Dieva godināšanai, ja viņš nesaprot to, ko tu saki?</VERS>
      <VERS vnumber="17">Jo tava pateicība ir gan laba, bet cits netiek ar to pacelts.</VERS>
      <VERS vnumber="18">Es pateicos savam Dievam, ka es runāju visās jūsu valodās.</VERS>
      <VERS vnumber="19">Bet draudzē es labāk gribu pateikt piecus vārdus ar savu saprašanu, lai arī citus pamācītu, nekā desmit tūkstošu vārdu valodās.</VERS>
      <VERS vnumber="20">Brāļi, netopiet bērni saprašanā, bet ļaunuma ziņā esiet bērni! Saprašanā esiet pilnīgi!</VERS>
      <VERS vnumber="21">Likumā ir rakstīts: Svešās valodās un svešām lūpām es runāšu šai tautai, un arī tad viņa mani neklausīs, saka Kungs. (Is.28,11)</VERS>
      <VERS vnumber="22">Tāpēc valodas ir zīme nevis ticīgajiem, bet neticīgajiem, bet pravietojumi nav neticīgajiem, bet ticīgajiem.</VERS>
      <VERS vnumber="23">Ja visa Baznīca sanāktu kopā, un visi runātu valodās, bet ienāktu arī nepratēji vai neticīgie, vai tad tie nepateiks, ka jūs esat ārprātīgi?</VERS>
      <VERS vnumber="24">Bet ja, visiem pravietojot, ienāktu neticīgais vai nepratējs, un visi viņu pārliecinātu, visi viņu pārbaudītu,</VERS>
      <VERS vnumber="25">Viņa sirds noslēpumi tiktu atklāti, tad viņš, uz sava vaiga nokritis, pielūgs Dievu un pasludinās, ka jūsos patiesi ir Dievs.</VERS>
      <VERS vnumber="26">Ko tad darīt, brāļi? Kad jūs sapulcējaties, tad katram no jums ir psalms vai mācība, vai izskaidrojumi, tas viss lai notiek pacelšanai!</VERS>
      <VERS vnumber="27">Ja kāds runā valodās, divi vai, lielākais, trīs un pēc kārtas, tad viens lai izskaidro;</VERS>
      <VERS vnumber="28">Bet ja izskaidrotāja nav, tad lai viņš draudzē klusē un lai runā tikai sev un Dievam!</VERS>
      <VERS vnumber="29">Arī pravieši lai runā divi vai trīs, bet citi lai apspriež!</VERS>
      <VERS vnumber="30">Bet ja citam, kas tur sēž, rodas atklāsme, tad lai pirmais klusē!</VERS>
      <VERS vnumber="31">Jo jūs visi pēc kārtas varat pravietot, lai visiem būtu pamācība un visiem - pamudinājums.</VERS>
      <VERS vnumber="32">Arī praviešu gari praviešiem pakļauti,</VERS>
      <VERS vnumber="33">Jo Dievs nav nevienprātības, bet miera Dievs, kā arī es visās svēto draudzēs mācu.</VERS>
      <VERS vnumber="34">Sievietes lai sanāksmēs klusē, jo viņām nav atļauts runāt, bet tām jābūt paklausīgām, kā arī likums to nosaka.</VERS>
      <VERS vnumber="35">Bet ja tās grib ko uzzināt, tad lai mājās jautā saviem vīriem, jo sievietei nepieklājas runāt sanāksmē.</VERS>
      <VERS vnumber="36">Vai tad Dieva vārds no jums cēlies, vai tas pie jums vieniem nācis?</VERS>
      <VERS vnumber="37">Ja kādam šķiet, ka viņš ir pravietis vai gara cilvēks, tad viņam jāzina, ka tas, ko jums rakstu, ir Kunga pavēle.</VERS>
      <VERS vnumber="38">Bet ja kads to neatzīst, tad arī viņš netiks atzīts.</VERS>
      <VERS vnumber="39">Tātad, brāļi, centieties pravietot un neliedziet runāt valodās!</VERS>
      <VERS vnumber="40">Bet visam jānotiek pieklājīgi un kārtīgi.</VERS>
    </CHAPTER>
    <CHAPTER cnumber="15">
      <VERS vnumber="1">Brāļi, es atgādinu jums evaņģēliju, ko es jums pasludināju, ko jūs pieņēmāt un kurā jūs arī stāvat,</VERS>
      <VERS vnumber="2">Caur ko jūs arī esat pestīti, ja jūs to paturat tādā veidā, kā es jums to pasludināju; citādi jūsu ticība ir veltīga.</VERS>
      <VERS vnumber="3">Jo vispirms es jums mācīju to, ko arī pats saņēmu, ka saskaņā ar Rakstiem Kristus ir miris par mūsu grēkiem,</VERS>
      <VERS vnumber="4">Un ka Viņš ticis apbedīts, un ka Viņš saskaņā ar Rakstiem trešajā dienā augšāmcēlies,</VERS>
      <VERS vnumber="5">Un ka Viņš parādījies Kēfam un pēc tam tiem vienpadsmit.</VERS>
      <VERS vnumber="6">Vēlāk Viņš parādījās vairāk kā pieci simti brāļiem kopā esot, no kuriem daudzi vēl dzīvo līdz šim, bet daži jau aizmiguši.</VERS>
      <VERS vnumber="7">Pēc tam Viņš parādījies Jēkabam, tad visiem apustuļiem;</VERS>
      <VERS vnumber="8">Bet pēdīgi pēc visiem Viņš parādījās arī man, it kā kādam nelaikā dzimušajam.</VERS>
      <VERS vnumber="9">Jo es esmu mazākais starp apustuļiem un es neesmu cienīgs, ka mani sauc par apustuli, tādēļ ka es vajāju Dieva Baznīcu.</VERS>
      <VERS vnumber="10">Bet, pateicoties Dieva žēlastībai, es esmu tas, kas es esmu, un Viņa žēlastība manī nebija nesekmīga, un es strādāju vairāk par viņiem visiem, tomēr ne es, bet Dieva žēlastība kopā ar mani.</VERS>
      <VERS vnumber="11">Vai tas es, vai viņi, tā mēs sludinām, un tā jūs kļuvāt ticīgi.</VERS>
      <VERS vnumber="12">Ja tad par Kristu sludina, ka Viņš no miroņiem augšāmcēlies, kā tad daži no jums saka, ka augšāmcēlšanās no miroņiem neesot?</VERS>
      <VERS vnumber="13">Bet ja augšāmcelšanās no miroņiem nav, tad arī Kristus nav augšāmcēlies.</VERS>
      <VERS vnumber="14">Un ja Kristus nav augšāmcēlies, tad veltīga ir mūsu sludināšana, veltīga ir arī jūsu ticība.</VERS>
      <VERS vnumber="15">Ja nav mirušo augšāmcelšanās, tad mēs esam arī Dieva viltus liecinieki, jo mēs būtu liecinājuši pret Dievu, ka Viņš Kristu uzmodinājis, bet Viņš to nebūtu uzmodinājis.</VERS>
      <VERS vnumber="16">Jo ja mirušie augšām neceļas, tad arī Kristus nav augšāmcēlies.</VERS>
      <VERS vnumber="17">Un ja Kristus nav augšāmcēlies, tad veltīga ir jūsu ticība, jo jūs vēl esat savos grēkos.</VERS>
      <VERS vnumber="18">Tad arī tie, kas aizmiguši Kristū, ir pazuduši.</VERS>
      <VERS vnumber="19">Ja mēs uz Kristu ceram tikai šinī dzīvē, tad mēs esam tie nožēlojamākie starp visiem cilvēkiem.</VERS>
      <VERS vnumber="20">Bet tagad Kristus ir no miroņiem augšāmcēlies kā pirmais starp mirušajiem,</VERS>
      <VERS vnumber="21">Jo kā caur cilvēku nāve, tā arī caur cilvēku mirušo augšāmcēlšanās.</VERS>
      <VERS vnumber="22">Un kā Ādamā visi mirst, tā arī Kristū tiks visi atdzīvināti,</VERS>
      <VERS vnumber="23">Bet katrs pēc savas kārtas: Kristus kā pirmais, pēc tam tie, kas Kristum pieder, kas ticējuši uz Viņa atnākšanu.</VERS>
      <VERS vnumber="24">Kad Viņš būs nodevis valstību Dievam un Tēvam, kad būs iznīcinājis katru valdību un varu, un spēku, pēc tam būs gals.</VERS>
      <VERS vnumber="25">Bet Viņam jāvalda, kamēr Viņš noliks visus ienaidniekus zem Viņa kājām.</VERS>
      <VERS vnumber="26">Un kā pēdējais ienaidnieks tiks iznīcināta nāve, jo Viņš visu ir pakļāvis zem Tā kājām. Bet ja Viņš saka,</VERS>
      <VERS vnumber="27">Ka viss Viņam pakļauts, tad, bez šaubām, izņemot To, kas Viņam visu pakļāvis.</VERS>
      <VERS vnumber="28">Bet kad Viņam viss būs pakļauts, tad arī Dēls pats pakļausies Viņam, kas Tam visu pakļāva, lai visā viss būtu Dievs.</VERS>
      <VERS vnumber="29">Bez tam, ko darīs tie, kas liekas kristīties par mirušajiem? Ja vispār mirušie augšām necelsies, kāpēc tad kristīties par viņiem?</VERS>
      <VERS vnumber="30">Kāpēc arī mēs ik brīdi pastāvam briesmās?</VERS>
      <VERS vnumber="31">Es mirstu ik dienas, tik tiešām, brāļi, kā jūs esat mans gods Kristū Jēzū, mūsu Kungā!</VERS>
      <VERS vnumber="32">Ja es (kā cilvēks) Efezā cīnījos ar plēsīgajiem zvēriem, kāds man no tā labums, ja mirušie neceļas augšām? Ēdīsim un dzersim, jo rīt mēs mirsim!</VERS>
      <VERS vnumber="33">Nepievilieties! Ļaunas valodas bojā labus tikumus.</VERS>
      <VERS vnumber="34">Esiet modri jūs, taisnīgie, un negrēkojiet, ja daži Dievu nepazīst; to es saku jums par kaunu.</VERS>
      <VERS vnumber="35">Bet ja kāds sacītu: Kā mirušie uzcelsies, kādā miesā tie atnāks?</VERS>
      <VERS vnumber="36">Tu neprātīgais! Ko tu sēji, tas netop dzīvs, ja pirmāk nenomirst.</VERS>
      <VERS vnumber="37">Un ko tu sēji, tā nav miesa, kas vēl taps, bet tu sēji kailu graudu, vai tas būtu kviešu, vai no kā cita.</VERS>
      <VERS vnumber="38">Bet Dievs tam dod miesu, kā vēlēdamies, un ikkatrai sēklai dod savu īpatu miesu.</VERS>
      <VERS vnumber="39">Ne ikkatra miesa ir tā pati miesa, jo citāda tā ir cilvēkiem, citāda dzīvniekiem, citāda putniem un citāda zivīm.</VERS>
      <VERS vnumber="40">Ir arī debesu ķermeņi un zemes ķermeņi; bet citāds ir debesu un citāds zemes ķermeņu krāšņums.</VERS>
      <VERS vnumber="41">Citāds spožums ir saulei, citāds spožums mēnesim un citāds spožums zvaigznēm; pat zvaigzne no zvaigznes atšķiras spožumā.</VERS>
      <VERS vnumber="42">Tā arī augšāmcelšanās no miroņiem. Sēts tiek iznīcībā, augšāmcelsies neiznīcībā.</VERS>
      <VERS vnumber="43">Sēts tiek negodā, augšāmcelsies godībā; sēts top nespēkā, augšāmcelsies spēkā.</VERS>
      <VERS vnumber="44">Sēta top dabīga miesa, augšāmcelsies garīga miesa. Ja ir dabīga miesa, tad ir arī garīga, kā tas rakstīts:</VERS>
      <VERS vnumber="45">Pirmais cilvēks Ādams kļuva dzīva dvēsele, pēdējais Ādams - atdzīvinātājs Gars.</VERS>
      <VERS vnumber="46">Bet pirms nekā garīgais, ir dabīgais, pēc tam garīgais.</VERS>
      <VERS vnumber="47">Pirmais cilvēks no zemes - laicīgs; otrs Cilvēks no debesīm - debesu.</VERS>
      <VERS vnumber="48">Kāds tas, kas no zemes, tādi arī laicīgie, un kāds Tas, kas no debesīm, tādi arī tie, kas no debesīm.</VERS>
      <VERS vnumber="49">Tātad, kā mēs bijām tā attēls, kas no zemes, tā lai esam arī Tā attēls, kas no debesīm.</VERS>
      <VERS vnumber="50">Brāļi, bet to es saku: miesa un asinis nevar iemantot Dieva valstību, nedz iznīcība iemantos neiznīcību.</VERS>
      <VERS vnumber="51">Lūk, es jums saku noslēpumu: Mēs visi celsimies augšām, bet ne visi tiksim pārveidoti,</VERS>
      <VERS vnumber="52">Piepeši, acumirklī, pēdējai bazūnei atskanot; jo bazūne atskanēs, un mirušie celsies augšām neiznīcībā, un mēs tapsim pārveidoti.</VERS>
      <VERS vnumber="53">Jo šim iznīcīgajam jātērpjas neiznīcībā, un šeit mirstīgajam jātērpjas nemirstībā.</VERS>
      <VERS vnumber="54">Bet kad šeit mirstīgais būs tērpies nemirstībā, tad piepildīsies vārdi, kas rakstīti: Nāve ir aprīta uzvarā.</VERS>
      <VERS vnumber="55">Nāve, kur ir tava uzvara? Nāve, kur ir tavs dzelonis?</VERS>
      <VERS vnumber="56">Bet nāves dzelonis ir grēks, un grēka spēks ir likums.</VERS>
      <VERS vnumber="57">Bet pateicība Dievam, kas mums devis uzvaru caur mūsu Kungu Jēzu Kristu!</VERS>
      <VERS vnumber="58">Tāpēc, mani mīļie brāļi, esiet pastāvīgi un nesatricināmi, vienmēr centīgi Kunga darbā, zinādami, ka jūsu darbs nav veltīgs Kungā!</VERS>
    </CHAPTER>
    <CHAPTER cnumber="16">
      <VERS vnumber="1">Bet ziedojumu vākšanu, kas notiek svēto labā, izdariet tāpat, kā es to noteicu Galatijas draudzēm.</VERS>
      <VERS vnumber="2">Lai ikviens no jums pirmajā nedēļas dienā atliek un uzglabā, kas kuram labpatiks, lai nevajadzētu vākt ziedojumus tad, kad es atnākšu.</VERS>
      <VERS vnumber="3">Bet kad es būšu pie jums, tad es sūtīšu tos, kurus jūs rakstiski atzīsiet par piemērotiem, uz Jeruzalemi, lai aiznes jūsu dāvanas.</VERS>
      <VERS vnumber="4">Bet ja izrādīsies, ka ir vēlams, lai arī es ietu, tad viņi ies reizē ar mani.</VERS>
      <VERS vnumber="5">Tomēr es nākšu pie jums tad, kad būšu pārstaigājis Maķedoniju, jo caur Maķedoniju es iešu.</VERS>
      <VERS vnumber="6">Bet pie jums es varbūt uzkavēšos, vai pat pārziemošu, lai jūs mani aizvadītu turp, kur iešu.</VERS>
      <VERS vnumber="7">Jo es negribu tikai garām ejot jūs redzēt, bet ceru, ja Kungs atļaus, kādu laiku palikt pie jums.</VERS>
      <VERS vnumber="8">Efezā es palikšu līdz Vasarsvētkiem;</VERS>
      <VERS vnumber="9">Jo durvis man atvērušās lielas un plašas, bet arī pretinieku daudz.</VERS>
      <VERS vnumber="10">Bet kad atnāks Timotejs, lūkojiet, ka viņš justos pie jums drošībā, jo viņš strādā Kunga darbu tāpat kā es.</VERS>
      <VERS vnumber="11">Neviens lai viņu nenievā, bet pavadiet viņu mierā, lai viņš nāk pie manis, jo es gaidu viņu kopā ar brāļiem.</VERS>
      <VERS vnumber="12">Un par brāli Apollu es jums ziņoju, ka es viņu ļoti lūdzu, lai viņš kopā ar brāļiem aiziet pie jums, bet viņam nebija prātā tagad iet, bet viņš aizies, tiklīdz viņam būs laiks.</VERS>
      <VERS vnumber="13">Esiet modri, pastāviet ticībā, darbojieties vīrišķīgi un esiet stipri!</VERS>
      <VERS vnumber="14">Visi jūsu darbi lai notiek mīlestībā!</VERS>
      <VERS vnumber="15">Bet es jūs, brāļi, lūdzu: jūs pazīstat Stefanas namu; viņi ir Ahajas pirmkristītie un nodevušies kalpošanai svētajiem.</VERS>
      <VERS vnumber="16">Esiet arī jūs padevīgi viņiem un katram, kas darbojas līdz un strādā.</VERS>
      <VERS vnumber="17">Bet es priecājos par Stefanas un Fortunāta, un Ahaika klātbūtni, jo viņi aizvieto to, kas trūka no jūsu puses,</VERS>
      <VERS vnumber="18">Jo viņi atspirdzināja manu un jūsu garu. Tāpēc atzīstiet viņus par tādiem;</VERS>
      <VERS vnumber="19">Āzijas draudzes jūs sveicina. Akvila un Priskilla kopā ar savas mājas draudzi jūs daudzreiz sveicina Kungā. Pie viņiem es arī mājoju.</VERS>
      <VERS vnumber="20">Visi brāļi jūs sveicina. Sveiciniet viens otru ar svētu skūpstu!</VERS>
      <VERS vnumber="21">Sveiciens ar manu, Pāvila, roku.</VERS>
      <VERS vnumber="22">Ja kāds nemīl mūsu Kungu Jēzu Kristu, tas lai tiek pazudināts! Maran, ata.</VERS>
      <VERS vnumber="23">Mūsu Kunga Jēzus Kristus žēlastība lai ir ar jums!</VERS>
      <VERS vnumber="24">Mana mīlestība lai ir ar jums visiem Kristū Jēzū! Amen.</VERS>
    </CHAPTER>
  </BIBLEBOOK>
  <BIBLEBOOK bname="2 Korinther" bnumber="47" bsname="2Kor">
    <CHAPTER cnumber="1">
      <VERS vnumber="1">Pāvils, saskaņā ar Dieva prātu Jēzus Kristus apustulis, un brālis Timotejs Dieva draudzei, kas ir Korintā, un visiem svētajiem visā Ahajā:</VERS>
      <VERS vnumber="2">Žēlastība jums un miers no mūsu Dieva Tēva un Kunga Jēzus Kristus!</VERS>
      <VERS vnumber="3">Slavēts lai Dievs un mūsu Kunga Jēzus Kristus Tēvs, žēlsirdības Tēvs un katras iepriecināšanas Dievs,</VERS>
      <VERS vnumber="4">Kas mūs iepriecina visās mūsu bēdās, lai arī mēs paši varētu iepriecināt tos, kas cieš visādas apspiešanas, ar to mācību, ar kādu Dievs mūs iepriecina.</VERS>
      <VERS vnumber="5">Jo kā Kristus ciešanas pārpilnīgi mūs piemeklē, tāpat pārpilnībā nāk pār mums iepriecinājumi caur Kristu.</VERS>
      <VERS vnumber="6">Bet ja mēs ciešam bēdas, tad tas jūsu pamācīšanai un pestīšanai; kad tiekam iepriecināti, tad tas jūsu iepriecināšanai; ja mēs tiekam pamudināti, tad tas jūsu pamudināšanai un glābšanai. Tas dara to, ka jūs panesat tās pašas ciešanas, kuras mēs ciešam,</VERS>
      <VERS vnumber="7">Lai mūsu cerība par jums būtu stipra, zinādami, ka jūs būsiet līdzdalībnieki iepriecinājumā, tāpat kā esat ciešanās.</VERS>
      <VERS vnumber="8">Jo mēs negribam jūs, brāļi, atstāt neziņā par mūsu bēdām, kas mūs piemeklēja Āzijā. Pārmērīgi un pāri spēkiem mēs bijām apspiesti, tā ka pat dzīvot apnika.</VERS>
      <VERS vnumber="9">Mēs sevī bijām pārliecināti, ka mums jāmirst, tā ka vairs nepaļāvāmies uz sevi, bet uz Dievu, kas uzmodina mirušos.</VERS>
      <VERS vnumber="10">Viņš mūs glābis un glābj no tik lielām briesmām: uz Viņu mēs ceram, ka Viņš arī turpmāk mūs glābs.</VERS>
      <VERS vnumber="11">Arī jūs palīdziet, aizlūgdami par mums, lai par mums piešķirto žēlastību, ko daudzi izlūguši, no daudzām mutēm tiktu izteikta pateicība par mums.</VERS>
      <VERS vnumber="12">Bet mūsu gods ir mūsu sirdsapziņas liecība, ka mēs sirds vienkāršībā un vaļsirdībā uz Dievu, ne miesīgā gudrībā, bet Dieva žēlastībā staigājam šinī pasaulē, it sevišķi starp jums.</VERS>
      <VERS vnumber="13">Jo mēs nerakstām jums cita nekā, kā tikai to, ko jūs lasījāt un atzināt. Bet es ceru, ka jūs līdz galam to atzīsiet.</VERS>
      <VERS vnumber="14">Un kā jūs pa daļai sapratāt, ka mēs esam jūsu gods, tā arī jūs esat mūsu - mūsu Kunga Jēzus Kristus dienā.</VERS>
      <VERS vnumber="15">Un šinī pārliecībā es agrāk gribēju aiziet pie jums, lai parādītu divkāršu labvēlību,</VERS>
      <VERS vnumber="16">Un no jums aiziet un Maķedoniju, bet no Maķedonijas atkal nākt pie jums, lai jūs mani pavadītu uz Jūdeju.</VERS>
      <VERS vnumber="17">Bet kad es tā lēmu, vai es to darīju vieglprātīgi? Vai mani nodomi ir tikai miesīgi nodomi, tā ka pie manis ir drīz ‘jā’, drīz ‘nē’?</VERS>
      <VERS vnumber="18">Bet kā Dievs ir uzticams, tā mūsu runa jums nav reizē ‘jā’ un ‘nē’.</VERS>
      <VERS vnumber="19">Jo Dieva Dēls Jēzus Kristus, ko es un Silvans, un Timotejs jums sludinājām, nav rezē ‘jā’ un ‘nē’, bet Viņā bija ‘jā’.</VERS>
      <VERS vnumber="20">Jo cik ir Dieva apsolīšanu, tās ir Viņā ‘jā’: tāpēc arī caur Viņu ‘amen’ Dievam mums par godu.</VERS>
      <VERS vnumber="21">Bet tas, kas stiprina mūs un jūs Kristū un kas mūs svaidīja, ir Dievs.</VERS>
      <VERS vnumber="22">Viņš mūs apzīmogoja un deva Gara ķīlu mūsu sirdīs.</VERS>
      <VERS vnumber="23">Pie savas dvēseles piesaucu Dievu par liecinieku, ka es, jūs saudzēdams, negāju vairs uz Korintu ne tāpēc, ka mēs jūsu ticību gribētu pārvaldīt, bet lai palīdzētu jūsu priekā, jo jūs pastāvat ticībā.</VERS>
    </CHAPTER>
    <CHAPTER cnumber="2">
      <VERS vnumber="1">Bet es pats sevī apņēmos pie jums ar skumjām vairs nenākt.</VERS>
      <VERS vnumber="2">Jo ja es jūs apbēdinu, tad kas mani iepriecinās, ja ne tas, ko es apbēdināju?</VERS>
      <VERS vnumber="3">Tāpēc es jums to rakstīju, lai, atnākot, man nebūtu bēdas uz bēdām par tiem, par kuriem man vajadzēja priecāties; es uzticos jums visiem, jo mans ir arī jūsu visu prieks.</VERS>
      <VERS vnumber="4">Jo es jums rakstīju lielās bēdās un sirds bailēs, rūgti raudādams, nevis lai jūs skumtu, bet lai jūs zinātu, cik ļoti es jūs mīlu.</VERS>
      <VERS vnumber="5">Ja kāds apbēdināja, tad ne mani vien, bet, lai neapvainotu visus, pa daļai arī jūs.</VERS>
      <VERS vnumber="6">Tādam pietiek soda, ko vairākums viņam uzlicis.</VERS>
      <VERS vnumber="7">Pretēji tam labāk piedodiet un ieprieciniet viņu, lai to nenomāc pārāk lielas bēdas!</VERS>
      <VERS vnumber="8">Tāpēc es jūs uzaicinu, lai jūs parādītu viņam mīlestību.</VERS>
      <VERS vnumber="9">Jo tamdēļ es jums arī rakstīju, lai pārliecinātos par jums, vai jūs visā esat paklausīgi.</VERS>
      <VERS vnumber="10">Bet kam jūs ko piedevāt, tam arī es piedevu; jo ja es kādam piedevu, tad piedevu jūsu dēļ Kristus vārdā,</VERS>
      <VERS vnumber="11">Lai sātans mūs nepieviltu, jo viņa nodomi mums ir zināmi.</VERS>
      <VERS vnumber="12">Bet kad es nonācu Troadā Kristus evaņģēlija dēļ un durvis Kungā man bija atvērtas,</VERS>
      <VERS vnumber="13">Mans gars neatrada mieru, tāpēc ka nesastapu savu brāli Titu. Atvadījies no viņiem, es aizgāju uz Maķedoniju.</VERS>
      <VERS vnumber="14">Bet lai pateicība Dievam, kas mums liek uzvarēt Jēzū Kristū un caur mums izplata Viņa atziņas smaržu visās vietās,</VERS>
      <VERS vnumber="15">Jo Dievam mēs esam Kristus labā smarža tiem, kas tiek izglābti, un tiem, kas iet pazušanā:</VERS>
      <VERS vnumber="16">Vieniem gan nāves smarža nāvei, bet citiem dzīvības smarža dzīvībai. Un kas tam ir piemērots?</VERS>
      <VERS vnumber="17">Mēs neviltojam Dieva vārdu kā daudzi citi, bet mēs runājam no skaidras sirds kā no Dieva, - Dieva priekšā, Kristus vārdā.</VERS>
    </CHAPTER>
    <CHAPTER cnumber="3">
      <VERS vnumber="1">Vai mēs atkal sākam sevi ieteikt? Vai mums vajadzīgi ieteikšanas raksti pie jums vai no jums kā dažiem citiem?</VERS>
      <VERS vnumber="2">Jūs esat mūsu vēstule, kas ierakstīta mūsu sirdīs un ko pazīst un lasa visi cilvēki.</VERS>
      <VERS vnumber="3">Ir redzams, ka jūs esat Kristus vēstule, ko mēs esam sastādījuši un uzrakstījuši ne ar tinti, bet ar dzīvā Dieva Garu, ne uz akmens, bet uz miesīgām sirds plāksnēm.</VERS>
      <VERS vnumber="4">Bet tāda paļāvība mums ir uz Dievu caur Kristu;</VERS>
      <VERS vnumber="5">Ne tāpēc, ka mēs būtu no sevis spējīgi domāt it kā no sevis, bet mūsu spējas ir no Dieva.</VERS>
      <VERS vnumber="6">Viņš arī mums devis spējas kalpot Jaunajai derībai, ne burtam, bet garam, jo burts nokauj, bet gars atdzīvina.</VERS>
      <VERS vnumber="7">Bet ja kalpošanai nāvei, kas burtiem bija iekalta akmenī, bija tāda godība, ka Izraēļa bērni nevarēja skatīties Mozus sejā viņa vaiga spožuma dēļ, kas bija pārejošs,</VERS>
      <VERS vnumber="8">Vai tad gara kalpošanai nebūs daudz lielāka godība?</VERS>
      <VERS vnumber="9">Ja jau pazudināšanas kalpošanai ir sava godība, tad daudz vairāk šī godība pārpilnībā ir taisnības kalpošanai.</VERS>
      <VERS vnumber="10">Toreizējā godība vairs nav godība šīs pārlieku lielās godības dēļ.</VERS>
      <VERS vnumber="11">Ja jau iznīcīgajam ir sava godība, tad jo vairāk godība ir tam, kas paliek.</VERS>
      <VERS vnumber="12">Tā kā mums ir tāda cerība, mēs rīkojamies lielā paļāvībā</VERS>
      <VERS vnumber="13">Un ne kā Mozus, kas apsedza savu vaigu, lai Izraēļa bērni neredzētu viņa sejā to, kam jāizzūd.</VERS>
      <VERS vnumber="14">Bet viņu prāts ir nocietināts. Jo līdz pat šai dienai, lasot Veco Derību, tas pats aizsegs paliek neatsegts (jo ar Kristu tas izzūd).</VERS>
      <VERS vnumber="15">Bet līdz šai dienai, kad lasa Mozu, sega paliek pārklāta pār viņu sirdīm.</VERS>
      <VERS vnumber="16">Bet tikko kāds atgriežas pie Kunga, sega tiek noņemta.</VERS>
      <VERS vnumber="17">Kungs ir Gars; bet kur Kunga Gars, tur brīvība.</VERS>
      <VERS vnumber="18">Un mēs visi, kad atklātām sejām skatāmies Kunga godībā, it kā no Kunga Gara tiekam pārveidoti tanī pat attēlā no spožuma spožumā.</VERS>
    </CHAPTER>
    <CHAPTER cnumber="4">
      <VERS vnumber="1">Tādēļ mēs nepagurstam, atrazdamies šinī kalpošanā, jo žēlsirdība mums to uzticējusi.</VERS>
      <VERS vnumber="2">Bet mēs, atteikušies no slepeniem, negodīgiem paņēmieniem, nedzīvojam viltībā un neviltojam Dieva vārdu. Mēs, atklāti sludinādami patiesību, novēlam sevi katrai cilvēku sirdsapziņai Dieva priekšā.</VERS>
      <VERS vnumber="3">Ja mūsu evaņģēlijs ir aizklāts, tad tikai tiem tas aizklāts, kas iet pazušanā.</VERS>
      <VERS vnumber="4">Neticīgajiem šīs pasaules dievs ir apstulbinājis prātu, lai tiem nespīdētu Dieva attēla - Kristus godības evaņģēlija gaisma.</VERS>
      <VERS vnumber="5">Jo mēs nesludinām paši sevi, bet mūsu Kungu Jēzu Kristu. Mēs esam jūsu kalpi Jēzū.</VERS>
      <VERS vnumber="6">Jo Dievs, kas lika no tumsas spīdēt gaismai, pats atspīdēja mūsu sirdīs, lai apgaismotu Dieva godības atzīšanu Jēzus Kristus vaigā.</VERS>
      <VERS vnumber="7">Bet šo dārgumu mēs glabājam māla traukos, lai spēka pārpilnība būtu ne no mums, bet no Dieva.</VERS>
      <VERS vnumber="8">No visurienes mēs ciešam apspiešanu, bet neesam nomākti; esam trūkumā, bet neesam izmisuši.</VERS>
      <VERS vnumber="9">Mēs ciešam vajāšanas, bet neesam atstāti; tiekam satriekti, bet neejam bojā.</VERS>
      <VERS vnumber="10">Mēs vienmēr nesam Jēzus nāves ciešanas savās miesās, lai arī Jēzus dzīvība parādītos mūsu mirstīgajā miesā.</VERS>
      <VERS vnumber="11">Jo vienmēr mēs, kas dzīvojam, Jēzus dēļ esam padoti nāvei, lai Jēzus dzīvība parādītos mūsu mirstīgajā miesā.</VERS>
      <VERS vnumber="12">Tātad nāve darbojas mūsos, dzīvība - jūsos.</VERS>
      <VERS vnumber="13">Bet mums ir tas pats ticības gars, kā rakstīts: Es ticēju, tāpēc es runāju; arī mēs ticam un tāpēc runājam,</VERS>
      <VERS vnumber="14">Zinādami, ka Tas, kas uzmodināja Jēzu, arī mūs uzmodinās līdz ar Jēzu un nostādīs kopā ar jums.</VERS>
      <VERS vnumber="15">Jo tas viss jūsu dēļ, lai ar daudzu pateicību pārpilnībā būtu žēlastība Dieva lielākam godam.</VERS>
      <VERS vnumber="16">Tāpēc mēs nepagurstam, un lai gan mūsu ārīgais cilvēks iznīkst, iekšējais tomēr diendienā atjaunojas.</VERS>
      <VERS vnumber="17">Jo tagadējās apspiešanas, kas ir īslaicīgas un vieglas, dod mums pārmērīgu, mūžīgu godību, kas atsver visu,</VERS>
      <VERS vnumber="18">Ja mēs neņemam vērā to, kas redzams, bet to, kas nav redzams. Jo tas, ko redzam, ir laicīgs, bet neredzamais ir mūžīgs.</VERS>
    </CHAPTER>
    <CHAPTER cnumber="5">
      <VERS vnumber="1">Kad mūsu šīs dzīves laicīgais miteklis būs nojaukts, mēs zinām, ka mums no Dieva ir mūžīgs mājoklis debesīs, kas nav rokām celts.</VERS>
      <VERS vnumber="2">Jo šinī mēs nopūšamies, ilgodamies būt ietērpti tanī mājoklī, kas ir no debesīm,</VERS>
      <VERS vnumber="3">Un, ja būsim ietērpti, nebūsim kaili.</VERS>
      <VERS vnumber="4">Jo mēs, šinī teltī būdami, apgrūtināti nopūšamies, negribēdami, lai mūs izģērbj, bet lai pārģērbj, dzīvei aprijot mirstīgo.</VERS>
      <VERS vnumber="5">Bet Dievs ir tas, kas mūs tam sagatavojis un devis Garu ķīlā.</VERS>
      <VERS vnumber="6">Tāpēc mums vienmēr ir stipra pārliecība un zinām, ka mēs, kamēr esam šinī miesā, no Kunga esam tālu,</VERS>
      <VERS vnumber="7">(Jo mēs vēl dzīvojam ticībā, bet ne redzēšanā.)</VERS>
      <VERS vnumber="8">Bet mums ir vēlēšanās un stipra griba labāk aiziet no šīs miesas un būt Kunga klātbūtnē.</VERS>
      <VERS vnumber="9">Un tāpēc mes cenšamies vai nu prombūtnē, vai klātbūtnē Viņam būt patīkami.</VERS>
      <VERS vnumber="10">Jo mums visiem jāstājas Kristus soģa krēsla priekšā, lai katrs saņemtu attiecīgi tam, ko viņš, būdams savā miesā, labu vai ļaunu darījis.</VERS>
      <VERS vnumber="11">Tātad, pazīdami bijību pret Kungu, mēs pārliecinām cilvēkus. Bet Dievs mūs pazīst, un es ceru, ka arī jūsu sirdsapziņas mūs pazīst.</VERS>
      <VERS vnumber="12">Mēs jums sevi atkal neieteicam, bet jums dodam iemeslu ar mums lepoties, lai jūs varētu atbildēt tiem, kas lielās ar ārišķīgo, bet ne ar to, kas sirdī.</VERS>
      <VERS vnumber="13">Ja aizraujamies līdz neprātam, tas Dievam; ja rīkojamies apdomīgi, tas jūsu labā.</VERS>
      <VERS vnumber="14">Jo Kristus mīlestība mūs skubina, kad apdomājam to: ja viens miris par visiem, tad mēs visi ir miruši.</VERS>
      <VERS vnumber="15">Bet par visiem mira Kristus, lai tie, kas dzīvo, nedzīvo vairs sev, bet Tam, kas par viņiem miris un augšāmcēlies.</VERS>
      <VERS vnumber="16">Tāpēc no šī brīža mēs neviena nepazīstam miesīgi; un ja mēs Kristu esam pazinuši miesīgi, tad tagad vairs tā nepazīstam.</VERS>
      <VERS vnumber="17">Tātad, ja kas ir Kristū, tas ir jauns radījums; vecais ir pagājis; lūk, viss kļuvis jauns.</VERS>
      <VERS vnumber="18">Bet viss no Dieva, kas mūs samierināja ar sevi caur Kristu un deva mums samierināšanās kalpošanu.</VERS>
      <VERS vnumber="19">Jo Dievs caur Kristu samierināja pasauli ar sevi, nepieskaitīdams tiem viņu grēkus un ielikdams mūsos samierināšanās vārdu.</VERS>
      <VERS vnumber="20">Kristus vietā mēs izpildām sūtību, it kā Dievs pamācītu caur mums. Kristus vietā mēs jūs lūdzam: samierinieties ar Dievu!</VERS>
      <VERS vnumber="21">To, kas grēka nepazina, Viņš mūsu dēļ padarīja par grēku, lai mēs caur Viņu kļūtu Dieva taisnība.</VERS>
    </CHAPTER>
    <CHAPTER cnumber="6">
      <VERS vnumber="1">Būdami jūsu līdzstrādnieki, mēs atgādinām, lai jūs nesaņemtu Dieva žēlastību veltīgi.</VERS>
      <VERS vnumber="2">Jo Viņš saka: žēlastības laikā es tevi paklausīju un pestīšanas dienā es tev palīdzēju. Lūk, tagad ir žēlastības laiks, lūk, tagad pestīšanas diena.</VERS>
      <VERS vnumber="3">Mēs nevienam nekādu apgrēcību nedodam, lai mūsu kalpošana netiktu nopelta;</VERS>
      <VERS vnumber="4">Bet ka visā esam Dieva kalpi, mēs pierādām lielā pacietībā, bēdās, trūkumā un bailēs,</VERS>
      <VERS vnumber="5">Šaustīšanā, cietumos, uztraukumos, darbā, negulēšanā, gavēnī,</VERS>
      <VERS vnumber="6">Šķīstībā, zināšanā, lēnprātībā, laipnībā, Svētajā Garā, neviltotā mīlestībā,</VERS>
      <VERS vnumber="7">Patiesības vārdā, Dieva spēkā, ar taisnības ieročiem pa labi un pa kreisi,</VERS>
      <VERS vnumber="8">Ar godu un negodu, ar neslavu un labu slavu, it kā viltnieki un tomēr patiesīgi; kā nepazīstami un tomēr zināmi;</VERS>
      <VERS vnumber="9">Kā mirēji, un, lūk, mēs dzīvojam; kā šaustīti, bet nenonāvēti;</VERS>
      <VERS vnumber="10">Kā noskumuši, bet vienmēr priecīgī; kā trūkumcietēji, bet kas daudzus dara bagātus; kā tādi, kam nekā nav un tomēr ir viss.</VERS>
      <VERS vnumber="11">Korintieši, mēs jums atklāti sakām, mūsu sirds ir plaši atvērt.</VERS>
      <VERS vnumber="12">Mēs pret jums neesam šaursirdīgi, bet jūs pret mums esat šaursirdīgi.</VERS>
      <VERS vnumber="13">Tā kā jūs saņemat to pašu algu, es kā bērniem jums saku: kļūstiet arī jūs atvērtāki!</VERS>
      <VERS vnumber="14">Nevelciet jūgu kopā ar neticīgajiem, jo kas kopējs ir taisnībai ar netaisnību? Vai kāda sadraudzība gaismai ar tumsu?</VERS>
      <VERS vnumber="15">Bet kāda saskaņa Kristum ar Beliālu? Vai kāda daļa ir ticīgajam ar neticīgo?</VERS>
      <VERS vnumber="16">Bet kā sader Dieva svētnīca ar elkiem? Jo jūs esat dzīvā Dieva svētnīca, kā Dievs to saka: es viņos mājošu un starp viņiem staigāšu, un es būšu viņu Dievs, un viņi būs mana tauta.</VERS>
      <VERS vnumber="17">Tāpēc aizejiet no viņu vidus un nošķirieties, saka Kungs, un netīram nepieskarieties!</VERS>
      <VERS vnumber="18">Un es jūs pieņemšu, un es būšu jums Tēvs, un jūs būsiet mani dēli un meitas, saka visspēcīgais Kungs.</VERS>
    </CHAPTER>
    <CHAPTER cnumber="7">
      <VERS vnumber="1">Vismīļie, tā kā mums ir tādi apsolījumi, tīrīsimies no katra miesas un gara traipa un Dieva bijībā sekmēsim savu svēttapšanu!</VERS>
      <VERS vnumber="2">Pieņemiet mūs! Mēs nevienam neesam netaisnību nodarījuši, nevienu notiesājuši, nevienu apgājuši.</VERS>
      <VERS vnumber="3">Ne jūsu notiesāšanai es to saku, jo es jau agrāk teicu, ka jūs esat mūsu sirdīs, lai kopā mirtu un kopā dzīvotu.</VERS>
      <VERS vnumber="4">Es pilnīgi paļaujos uz jums, es esmu ļoti lepns uz jums. Iepriecinājuma pilns, es pārpilnībā izjūtu prieku visās mūsu bēdās.</VERS>
      <VERS vnumber="5">Jo, kad nonācām Maķedonijā, mūsu miesai nebija nekāda miera, bet izcietām visādas bēdas: no ārienes uzbrukumus, iekšienē bailes.</VERS>
      <VERS vnumber="6">Bet Dievs, kas iepriecina pazemīgos, Titam atnākot, iepriecināja arī mūs.</VERS>
      <VERS vnumber="7">Bet nevien viņa atnākšana, bet arī iepriecinājums ar kādu jūs viņu iepriecinājāt, jo viņš mums stāstīja par jūsu rūpēm par mani, tā ka es vēl vairāk priecājos.</VERS>
      <VERS vnumber="8">Es nenožēloju, ka es jūs apbēdināju ar savu vēstuli. Ja man arī bija žēl, redzot, ka tā vēstule (kaut vai uz brīdi) jūs apbēdinājusi,</VERS>
      <VERS vnumber="9">Tad tagad es priecājos ne tāpēc, ka jūs bijāt noskumuši, bet tāpēc, ka noskumāt, lai gandarītu; jo jūs noskumāt pēc Dieva prāta, lai jūs mūsu dēļ nekādā ziņā neciestu zaudējumu.</VERS>
      <VERS vnumber="10">Jo Dievam patīkamas skumjas rada noteiktu gandarījumu pestīšanai, bet pasaulīgās skumjas nes nāvi.</VERS>
      <VERS vnumber="11">Jo, lūk, tās pašas Dievam patīkamās skumjas, ar kādām es jūs apbēdināju, kādu rūpību tās jūsos radījušas, arī aizstāvēšanos, arī īgnumu, arī bailes, arī ilgas, arī centību, arī nosodīšanu! Katrā ziņā jūs pierādījāt, ka jūs šinī lietā neesat vainojami.</VERS>
      <VERS vnumber="12">Tātad, ja es jums rakstīju, tad ne tā dēļ, kas padarīja netaisnību, un arī ne cietēja dēļ, bet lai parādītu tās rūpes, kas mums ir jūsu labā</VERS>
      <VERS vnumber="13">Dieva priekšā. Tāpēc mēs esam apmierināti. Bet mūsu apmierinājumā mēs vēl vairāk priecājamies par Tita prieku, jo jūs visi atspirdzinājāt viņa garu.</VERS>
      <VERS vnumber="14">Un ja es jūs kaut kā viņam esmu cildinājis, tad neesmu palicis kaunā, bet kā viss, ko jums runājām, ir patiesība, tā arī mūsu cildināšana Titam ir bijusi patiesība;</VERS>
      <VERS vnumber="15">Un, atminoties visu jūsu paklausību, viņa sirds vēl vairāk ir jums pievērsusies, jo jūs viņu uzņēmāt bijībā un bailēs.</VERS>
      <VERS vnumber="16">Es priecājos, ka es visā varu uz jums paļauties.</VERS>
    </CHAPTER>
    <CHAPTER cnumber="8">
      <VERS vnumber="1">Bet mēs jums, brāļi, ziņojam par Dieva žēlastību, kas dota Maķedonijas draudzēm.</VERS>
      <VERS vnumber="2">Jo viņiem, lai gan daudz bēdu pārbaudītiem, prieks bija pārpilnībā; un viņi, paši dzīvodami lielā trūkumā, bija ļoti bagāti savā sirsnībā.</VERS>
      <VERS vnumber="3">Es apliecinu par viņiem, ka tie attiecīgi savām spējām un pat pāri spējām bijuši labvēlīgi.</VERS>
      <VERS vnumber="4">Mūs pierunādami, viņi ļoti lūdza mūsu atļauju piedalīties svēto pabalstīšanā.</VERS>
      <VERS vnumber="5">Un pāri mūsu cerībām viņi vispirms ziedoja sevi Kungam un tad mums saskaņā ar Dieva prātu.</VERS>
      <VERS vnumber="6">Tad mēs lūdzām Titu: kā viņš iesācis, tā lai arī pabeidz pie jums šo mīlestības darbu.</VERS>
      <VERS vnumber="7">Bet tā kā jūs visā esat bagāti: gan ticībā, gan vārdos, gan zināšanā, gan visādos centienos un klāt vēl jūsu mīlestībā iepretim mums, tad esiet bagāti arī šinī mīlestības darbā!</VERS>
      <VERS vnumber="8">To es nesaku pavēlēdams, bet, ievērojot citu centību, pārbaudu jūsu mīlestības īstenību.</VERS>
      <VERS vnumber="9">Jo jūs zināt mūsu Kunga Jēzus Kristus žēlastību, ka Viņš, būdams bagāts, jūsu dēļ kļuvis nabags, lai Viņa nabadzībā jūs kļūtu bagāti.</VERS>
      <VERS vnumber="10">Šinī gadījumā es dodu šādu padomu: tas jums derīgi, ka jūs pagājušā gadā iesākāt nevien ar darbu, bet arī ar labu gribu.</VERS>
      <VERS vnumber="11">Bet tagad izpildiet to arī darbā, lai labprātīgai gribai seko arī izpildīšana no tā, kas jums ir!</VERS>
      <VERS vnumber="12">Ja laba griba ir, tad tā labpatīkama tanī, kas ir, bet ne no tā, kā nav.</VERS>
      <VERS vnumber="13">Jo nedrīkst būt, ka citu atvieglošana jūs novestu trūkumā; te jābūt vienlīdzībai.</VERS>
      <VERS vnumber="14">Tagadējā laikā jūsu pārpilnība lai palīdz viņu trūkumam, un viņu pārpilnība lai aizpilda jūsu trūkumu, lai būtu vienlīdzība, kā ir rakstīts:</VERS>
      <VERS vnumber="15">Kam bija daudz, tam nebija pārpilnības; kam bija maz, tas necieta trūkumu.</VERS>
      <VERS vnumber="16">Bet lai pateicība Dievam, kas Titam sirdī devis tādu pat rūpību par jums.</VERS>
      <VERS vnumber="17">Jo viņš, pieņēmis manu uzaicinājumu un būdams centības pilns, labprātīgi aizceļoja pie jums.</VERS>
      <VERS vnumber="18">Reizē ar viņu mēs nosūtījām brāli, kā gods evaņģēlija sludināšanā izpaudies visās draudzēs.</VERS>
      <VERS vnumber="19">Un nevien tas, bet draudzes viņu iecēlušas par mūsu ceļojuma pavadoni šinī mīlestības darbā, ko mēs strādājam Kunga godam un mūsu labās gribas pierādīšanai.</VERS>
      <VERS vnumber="20">Tā mēs izvairāmies, lai kāds mūs nenopeltu bagātīgo dāvanu dēļ, ko esam savākuši;</VERS>
      <VERS vnumber="21">Jo mēs rūpējamies nevien par to, kas labs Dievam, bet arī cilvēkiem.</VERS>
      <VERS vnumber="22">Viņiem līdz mēs nosūtījām mūsu brāli, kura centību mēs bieži daudzos gadījumos esam pārbaudījuši; tagad, pilnīgi paļaudamies uz jums, viņš kļuvis vēl centīgāks.</VERS>
      <VERS vnumber="23">Kas attiecas uz Titu, tad viņš ir mans līdzgaitnieks un līdzstrādnieks jūsu labā; kas attiecas uz mūsu brāļiem, tad viņi ir draudžu sūtņi un Kristus gods.</VERS>
      <VERS vnumber="24">Tātad parādiet viņiem savu mīlestību un attaisnojiet mūsu labo atsauksmi par jums visu draudžu priekšā!</VERS>
    </CHAPTER>
    <CHAPTER cnumber="9">
      <VERS vnumber="1">Bet man ir lieki rakstīt jums par palīdzības darbu svētajiem.</VERS>
      <VERS vnumber="2">Jo es pazīstu jūsu centīgo garu, par ko es jūs cildināju maķedoniešiem. Arī Ahaja no pagājuša gada bijusi sagatavota, bet jūsu centība pamudinājusi daudzus citus.</VERS>
      <VERS vnumber="3">Bet es nosūtīju brāļus, lai jūs (kā jau sacīju) būtu sagatavoti un mūsu dižošanās par jums šinī ziņā nebūtu tukša;</VERS>
      <VERS vnumber="4">Lai tad, ja maķedonieši kopā ar mani atnāktu un atrastu jūs nesagatavotus, mums (neteiksim jums) nebūtu jānosarkst šīs lietas dēļ.</VERS>
      <VERS vnumber="5">Tāpēc man šķita, ka ir nepieciešami lūgt brāļus, lai viņi jau iepriekš aiziet pie jums un lai sagatavo šo apsolīto svētību tā, ka tā būtu gatava kā svētība, bet ne kā skopums.</VERS>
      <VERS vnumber="6">Bet to es saku: kas skopi sēj, tas skopi pļaus; un kas svētīgi sēj, tas svētīgi pļaus.</VERS>
      <VERS vnumber="7">Katrs lai dara, kā viņš savā sirdī apņēmies, ne skumdams un ne spiests, jo augstsirdīgu devēju Dievs mīl.</VERS>
      <VERS vnumber="8">Bet Dievs ir spējīgs dot jums bagātīgi visādas žēlastības, lai jums vienmēr visā būtu visāda pārticība un jūs būtu bagāti visādiem labiem darbiem.</VERS>
      <VERS vnumber="9">Kā rakstīts: Viņš ir izbēris, devis nabagiem, Viņa taisnība paliek mūžīgi mūžos. (Ps 111,9)</VERS>
      <VERS vnumber="10">Bet kas dod sēklu sējējam, dos arī maizi ēšanai un vairos jūsu sēju un liks pieaugt jūsu taisnības augļiem,</VERS>
      <VERS vnumber="11">Lai jums, kas visā bagāti, pārpilnībā būtu katra labsirdība, kas mūsos rada pateicību Dievam.</VERS>
      <VERS vnumber="12">Jo šis palīdzības darbs ne tikai aizpildīs to, kas trūkst svētajiem, bet pārpilnībā radīs arī daudz pateicības Dievam.</VERS>
      <VERS vnumber="13">Šīs sekmīgās labdarības dēļ viņi godina Dievu par jūsu paklausības apliecinājumu Kristus evaņģēlijam un labvēlīgo palīdzību viņiem un citiem,</VERS>
      <VERS vnumber="14">Un viņi, lūgdami Dievu par jums, ilgojas pēc jums pārlieku lielās Dieva žēlastības dēļ, kas ir jūsos.</VERS>
      <VERS vnumber="15">Dievam lai pateicība par Viņa neizsakāmo dāvanu!</VERS>
    </CHAPTER>
    <CHAPTER cnumber="10">
      <VERS vnumber="1">Bet es, Pāvils, kas jūsu klātbūtnē esot pazemīgs, bet prombūtnē drošsirdīgs pret jums, lūdzu jūs Kristus lēnprātības un laipnības dēļ.</VERS>
      <VERS vnumber="2">Un es jūs lūdzu, lai man nevajadzētu, pie jums esot, uzstāties ar tādu drošsirdību, ar kādu esmu apņēmies uzstāties pret dažiem, kas domā, ka mēs dzīvojam miesai.</VERS>
      <VERS vnumber="3">Jo mēs gan miesā dzīvojam, bet nekarojam miesīgi.</VERS>
      <VERS vnumber="4">Mūsu cīņas ieroči nav miesīgi, bet ar Dievu tie ir spējīgi sagraut cietokšņus; mēs apgāžam lēmumus</VERS>
      <VERS vnumber="5">Un katru augstprātību, kas paceļas pret Dieva atzīšanu, un ņemam gūstā visus prātus, lai tie kalpotu Kristum.</VERS>
      <VERS vnumber="6">Un esam gatavi nosodīt katru nepaklausību, tiklīdz jūsu paklausība būs pilnīga.</VERS>
      <VERS vnumber="7">Vērojiet to, kas acu priekšā! Ja kāds ir sevī pārliecināts, ka viņš pieder Kristum, tad lai tas pats sevi padomā: kā viņš pieder Kristum, tā arī mēs.</VERS>
      <VERS vnumber="8">Un ja es vēl vairāk lepotos ar varu, ko Kungs mums devis jūsu stiprināšanai, bet ne jūsu graušanai, arī tad es nepalikšu kaunā.</VERS>
      <VERS vnumber="9">Bet nedomājiet, ka es ar vēstulēm gribētu jūs iebaidīt!</VERS>
      <VERS vnumber="10">Jo tie gan saka, ka viņa vēstules ir svarīgas un spēcīgas, bet viņa personīgā uzstāšanās ir vāja, un viņa runa nenozīmīga.</VERS>
      <VERS vnumber="11">Tādi lai iegaumē sekojošo: kādi mēs esam prombūtnē vārdos savās vēstulēs, tādi arī klātesot darbos.</VERS>
      <VERS vnumber="12">Jo mēs neuzdrošināmies sevi pieskaitīt vai pielīdzināt tādiem, kas sevi ieteic; bet mēs mērojam sevi pēc tā, kas mēs sevī esam un salīdzinām sevi ar mums pašiem.</VERS>
      <VERS vnumber="13">Bet mēs neleposimies pārmērīgi, bet saskaņā ar mēra paraugu, ko Dievs mums spraudis. Pēc šī mēra mēs sniedzamies līdz jums.</VERS>
      <VERS vnumber="14">Mēs nepārspīlējam, it kā mēs nebūtu nonākuši līdz jums; mēs taču atnesām jums Kristus evaņģēliju.</VERS>
      <VERS vnumber="15">Mēs bez mēra nelielīsimies ar svešiem darbiem, bet mēs ceram, ka, pieaugot jūsu ticībai, mēs savas darbības apjomā iegūsim jūsu atzinību pārpilnībā,</VERS>
      <VERS vnumber="16">Lai varētu sludināt evaņģēliju pāri jūsu robežām, nemaz nedižojoties ar to, kas jau padarīts svešā darba laukā.</VERS>
      <VERS vnumber="17">Bet kas lielās, lai lielās Kungā!</VERS>
      <VERS vnumber="18">Jo ne tas ir cienīgs, kas sevi ieteic, bet ko Kungs ieteic.</VERS>
    </CHAPTER>
    <CHAPTER cnumber="11">
      <VERS vnumber="1">Kaut jūs mazliet paciestu mani manā neprātībā! Bet jūs jau ciešat mani.</VERS>
      <VERS vnumber="2">Jo es cenšos par jums ar Dieva centību; es saderināju jūs vienam Vīram, lai kā nevainīgu jaunavu stādītu Kristum priekšā.</VERS>
      <VERS vnumber="3">Bet es baidos, ka jūs neatkristu no Kristus vienkāršības un jūsu domas netiktu sagandētas, tāpat kā čūska pievīla Ievu ar savu viltību.</VERS>
      <VERS vnumber="4">Bet ja kāds nāk un sludina citu Kristu nekā to, ko esam sludinājuši, vai saņemat citu garu nekā to, ko esat saņēmuši, vai citu evaņģēliju, nekā to, ko pieņēmuši, tad jūs to labprāt ciešat.</VERS>
      <VERS vnumber="5">Man šķiet, ka es ne mazāk par tiem dižapustuļiem esmu darījis.</VERS>
      <VERS vnumber="6">Lai arī es esmu neveikls runāšanā, tad tomēr ne atziņā; to mēs jums visumā pierādījām.</VERS>
      <VERS vnumber="7">Vai tad es esmu grēkojis, sevi pazemodams, lai jūs paaugstinātu? Jo es sludināju Dieva evaņģēliju bez atlīdzības.</VERS>
      <VERS vnumber="8">Citas draudzes es esmu izmantojis, saņemdams no tām pabalstu, lai kalpotu jums.</VERS>
      <VERS vnumber="9">Un kad biju pie jums un cietu trūkumu, es nevienu neapgrūtināju, bet to, kas man trūka, aizpildīja brāļi, kas man atnāca no Maķedonijas; jums es visā kalpoju un kalpošu bez apgrūtināšanas.</VERS>
      <VERS vnumber="10">Kā Kristus patiesība manī ir, tā šo godu Ahajas apgabalā neviens man nevar atņemt.</VERS>
      <VERS vnumber="11">Kāpēc? Vai tāpēc, ka es jūs nemīlu? Dievs to zina!</VERS>
      <VERS vnumber="12">Bet ko es daru, to arī darīšu, lai nedotu iespēju tiem, kas meklē izdevību savai lielībai, līdzināties ar mums.</VERS>
      <VERS vnumber="13">Jo tādi viltus apustuļi ir viltīgi strādnieki, kas izliekas par Kristus apustuļiem.</VERS>
      <VERS vnumber="14">Nav arī brīnums, jo pats sātans izliekas par gaismas eņģeli!</VERS>
      <VERS vnumber="15">Tāpēc nav nekas sevišķs, ja viņa kalpi izliekas par taisnības kalpiem; bet kādi viņu darbi, tāds būs arī gals.</VERS>
      <VERS vnumber="16">Es atkal saku (lai neviens netur mani par neprātīgu; bet ja jau tā, tad pieņemiet mani kā neprātīgu, lai arī es varētu mazliet palielīties).</VERS>
      <VERS vnumber="17">Ko es saku šinī dižošanās lietā, to es nesaku pēc Dieva prāta, bet it kā neprātā.</VERS>
      <VERS vnumber="18">Bet ja daudzi lielās tanī, kas attiecas uz miesu, tad arī es lielīšos.</VERS>
      <VERS vnumber="19">Jo jūs, paši prātīgi būdami, labprāt ciešat neprātīgos.</VERS>
      <VERS vnumber="20">Jūs panesat, ja kāds jūs verdzina, ja kāds izmanto, ja kāds ko atņem, ja kāds lielās, ja kāds jūs sit sejā.</VERS>
      <VERS vnumber="21">Sev par kaunu es saku, ka šinī ziņā mēs bijām vāji. Bet ja kāds uzdrošinās lepoties (to saku neprātā), tad uzdrošinos arī es.</VERS>
      <VERS vnumber="22">Tie ir ebreji, arī es; tie ir izraēlieši, arī es; tie ir Ābrahama pēcnācēji, arī es.</VERS>
      <VERS vnumber="23">Tie ir Kristus kalpi (es runāju kā neprātīgais), vēl vairāk es tāds esmu: daudzos darbos, vairākkārt cietumos, bezmēra šaustīšanā, bieži nāves briesmās.</VERS>
      <VERS vnumber="24">No jūdiem piecas reizes saņēmu pa četrdesmit sitienu, atskaitot vienu.</VERS>
      <VERS vnumber="25">Trīs rezes tiku rīkstēm šaustīts, vienreiz akmeņiem mētāts, trīs reizes izcietu kuģa bojā eju, diennakti biju jūras dzelmē;</VERS>
      <VERS vnumber="26">Bieži biju ceļojumos, upju briesmās, laupītāju apdraudēts, briesmas man draudēja no savas tautas, briesmas no pagāniem, biju briesmās pilsētās, briesmās tuksnesī, briesmās uz jūras, briesmas draudēja no viltus brāļiem;</VERS>
      <VERS vnumber="27">Darbā un pūlēs, daudz negulētās naktīs, badā un slāpēs, daudzos gavēņos, saltumā un kailumā.</VERS>
      <VERS vnumber="28">Bez tam vēl viss pārējais, arī ikdienas drūzma ap mani un rūpes par visām draudzēm.</VERS>
      <VERS vnumber="29">Ja kāds ir nespēcīgs, vai es nekļūstu nespēcīgs? Ja kāds tiek ieļaunots, vai es neiedegos?</VERS>
      <VERS vnumber="30">Ja jau jādižojas, tad dižošos ar savu vājību.</VERS>
      <VERS vnumber="31">Dievs un mūsu Kunga Jēzus Kristus Tēvs zina, ka es nemeloju. Viņam gods mūžīgi!</VERS>
      <VERS vnumber="32">Damaskā ķēniņa Aretas zemes pārvaldnieks apsargāja pilsētu, lai mani notvertu;</VERS>
      <VERS vnumber="33">Bet caur logu grozā mani nolaida pāri mūrim, un tā es izglābos no viņu rokām.</VERS>
    </CHAPTER>
    <CHAPTER cnumber="12">
      <VERS vnumber="1">Ja jau jālielās (lai gan tas nepieklājas), tad es pāriešu uz Kunga parādībām un atklāsmēm.</VERS>
      <VERS vnumber="2">Kristū es pazīstu cilvēku, kas pirms četrpadsmit gadiem, nezinu, vai miesā, nezinu arī, vai ārpus miesas, Dievs to zina, tika aizrauts trešajās debesīs.</VERS>
      <VERS vnumber="3">Un es zinu, ka šis cilvēks vai miesā, vai ārpus miesas, nezinu, Dievs to zina,</VERS>
      <VERS vnumber="4">Tika aizrauts paradīzē un dzirdēja noslēpumainus vārdus, ko cilvēks nedrīkst izrunāt.</VERS>
      <VERS vnumber="5">Ar viņu es lielīšos, bet ar sevi es nelielīšos, kā vienīgi ar savām vājībām.</VERS>
      <VERS vnumber="6">Ja arī es gribēšu dižoties, es nebūšu neprātīgs, jo es teikšu patiesību; bet es atturos, lai kāds par mani nedomātu vairāk par to, ko tas manī saskata un ko no manis dzird.</VERS>
      <VERS vnumber="7">Bet lai atklāsmju daudzums mani neizceltu, manā miesā ir dots dzelonis, sātana eņģelis, kas mani pļaukā.</VERS>
      <VERS vnumber="8">Tāpēc es trīs reizes lūdzu Kungu, lai tas no manis atkāptos.</VERS>
      <VERS vnumber="9">Un Viņš man sacīja: Tev pietiek manas žēlastības, jo spēks nespēkā kļūst pilnīgs. Tāpēc es labprāt dižošos savā nespēkā, lai Kristus spēks mājotu manī.</VERS>
      <VERS vnumber="10">Kristus dēļ man patīk manas vājības, nievāšanas, posts, vajāšanas, apspiešana; jo, būdams nespēcīgs, es esmu spēcīgs.</VERS>
      <VERS vnumber="11">Es esmu kļuvis neprātīgs; jūs mani pie tā novedāt. Jums gan vajadzēja mani ieteikt, jo es nemaz neesmu zemāks par tiem, kas ir dižapustuļi, kaut gan nekas neesmu.</VERS>
      <VERS vnumber="12">Tomēr manas apustuliskās sūtības pazīmes jums ir pierādītas pacietībā, zīmēs, brīnumos un spēkā.</VERS>
      <VERS vnumber="13">Un kas būtu tas, ko jūs būtu mazāk par citām draudzēm saņēmuši, ja ne tas, ka es jūs neapgrūtināju? Piedodiet man šo netaisnību!</VERS>
      <VERS vnumber="14">Lūk, trešo reiz es esmu gatavs pie jums iet un neapgrūtināšu jūs; jo es nemeklēju to, kas jums ir, bet jūs pašus. Jo nav vajadzīgs, ka bērni krātu mantu vecākiem, bet vecāki bērniem.</VERS>
      <VERS vnumber="15">Un par jūsu dvēselēm es ļoti labprāt uzupurēšu visu, arī pats sevi uzupurēšu, lai gan, jo vairāk es jūs mīlu, pats tieku mazāk mīlēts.</VERS>
      <VERS vnumber="16">Bet lai! Apgrūtinājis es jūs neesmu, bet es, būdams veikls, esot ieguvis jūs ar viltu.</VERS>
      <VERS vnumber="17">Vai caur tiem, kurus pie jums sūtīju, esmu jūs piemānījis?</VERS>
      <VERS vnumber="18">Es lūdzu Titu un sūtīju viņam līdz brāli. Vai Tits jūs piemānīja? Vai mēs nedarbojāmies vienā un tanī pat garā, tanīs pat pēdās?</VERS>
      <VERS vnumber="19">Jūs, laikam, sen jau domājat, ka mēs attaisnojamies jūsu priekšā? Mēs runājam Dieva priekšā Kristus vārdā. Vismīļie, tas viss jūsu pamācīšanai!</VERS>
      <VERS vnumber="20">Es baidos, lai atnācis neatrastu jūs tādus, kādus es nevēlos; un ka jūs neatrastu mani tādu, kādu jūs nevēlaties; lai nebūtu starp jums ķildu, skaudības, dusmu, ienaida, goda laupīšanas, mēlnesības, uzpūtības, nekārtības.</VERS>
      <VERS vnumber="21">Un kad atkal atnākšu, lai Dievs mani nepazemo jūsu priekšā un lai man nebūtu par daudziem jāskumst, kas agrāk grēkojuši, bet nav gandarījuši par nešķīstību un bezkaunību, un izlaidību, ko tie darījuši.</VERS>
    </CHAPTER>
    <CHAPTER cnumber="13">
      <VERS vnumber="1">Lūk, trešo reiz es nāku pie jums. Ikviena lieta tiks izšķirta, diviem vai trim lieciniekiem liecinot.</VERS>
      <VERS vnumber="2">Pie jums būdams, es sacīju un tagad prombūtnē saku tiem, kas agrāk grēkojuši, un visiem pārējiem, ka nesaudzēšu tos, kad atkal atnākšu.</VERS>
      <VERS vnumber="3">Vai jūs meklējat pierādījumu tam, ka manī runā Kristus? Viņš jūsos nav bezspēcīgs, bet Viņš jūsos varens.</VERS>
      <VERS vnumber="4">Lai gan Viņš krustā sists nespēkā, bet dzīvo Dieva spēkā. Arī mēs Viņā esam nespēcīgi, bet mēs dzīvosim starp jums līdz ar Viņu Dieva spēkā.</VERS>
      <VERS vnumber="5">Pārbaudiet paši sevi, vai esat ticīgi, pārbaudiet sevi! Vai jūs sevī neatzīstat, ka Kristus ir jūsos? Ja nē, tad jūs esat neuzticīgi.</VERS>
      <VERS vnumber="6">Bet es ceru, ka jūs atzīsiet, ka mēs esam uzticīgi.</VERS>
      <VERS vnumber="7">Un mēs lūdzam Dievu, lai jūs nedarītu nekā ļauna ne tāpēc, lai mūs uzskatītu par uzticīgiem, bet lai jūs darītu labu un mēs būtu it kā nederīgi.</VERS>
      <VERS vnumber="8">Jo mēs nekā nespējam pret patiesību, bet par patiesību.</VERS>
      <VERS vnumber="9">Mēs priecājamies, ka mēs esam vāji, bet jūs stipri. To arī izlūdzamies, lai jūs būtu pilnīgi.</VERS>
      <VERS vnumber="10">Tāpēc es jums šo rakstu prombūtnē, lai, pie jums esot, man nevajadzētu bargāk rīkoties saskaņā ar to varu, ko Kungs man devis celšanai, bet ne graušanai.</VERS>
      <VERS vnumber="11">Bez tam, brāļi, esiet līksmi, topiet pilnīgi, ieprieciniet viens otru, esiet vienprātīgi, uzturiet mieru: un miera un mīlestības Dievs būs ar jums.</VERS>
      <VERS vnumber="12">Sveiciniet viens otru ar svētu skūpstu! Visi svētie jūs sveicina.</VERS>
      <VERS vnumber="13">Mūsu Kunga Jēzus Kristus žēlastība un Dieva mīlestība, un Svētā Gara sadraudzība lai ir ar jums visiem! Amen.</VERS>
    </CHAPTER>
  </BIBLEBOOK>
  <BIBLEBOOK bname="Galater" bnumber="48" bsname="Gal">
    <CHAPTER cnumber="1">
      <VERS vnumber="1">Pāvils, apustulis ne no cilvēkiem, ne caur cilvēku, bet caur Jēzu Kristu un Dievu Tēvu, kas Viņu uzmodināja no miroņiem,</VERS>
      <VERS vnumber="2">Un brāļi, kas ir pie manis, Galatijas draudzēm.</VERS>
      <VERS vnumber="3">Žēlastība un miers jums no Dieva Tēva un mūsu Kunga Jēzus Kristus,</VERS>
      <VERS vnumber="4">Kas sevi atdeva par mūsu grēkiem, lai saskaņā ar Dieva, mūsu Tēva, prātu izglābtu mūs no tagadējās ļaunās pasaules.</VERS>
      <VERS vnumber="5">Viņam lai gods mūžīgi mūžos! Amen.</VERS>
      <VERS vnumber="6">Brīnos, ka jūs tik drīz novēršaties no tā, kas jūs aicināja Kristus žēlastībai, uz citu evaņģēliju;</VERS>
      <VERS vnumber="7">Bet cita nav; ir tikai daži cilvēki, kas jūs mulsina un grib sagrozīt Kristus evaņģēliju.</VERS>
      <VERS vnumber="8">Bet ja arī mēs vai eņģelis no debesīm sludinātu citu evaņģēliju nekā to, ko mēs jums pasludinājām, lai tas top nolādēts!</VERS>
      <VERS vnumber="9">Kā agrāk jums sacījām, tā arī tagad vēlreiz saku: ja kāds sludinātu jums citu evaņģēliju nekā to, ko esat saņēmuši, tas lai top nolādēts!</VERS>
      <VERS vnumber="10">Vai es meklēju cilvēku vai Dieva labvēlību? Vai es cenšos cilvēkiem izpatikt? Ja es arī tagad cilvēkiem izpatiktu, tad es nebūtu Kristus kalps.</VERS>
      <VERS vnumber="11">Pasludinu jums, brāļi, ka evaņģēlijs, ko es jums pasludināju, nav no cilvēkiem,</VERS>
      <VERS vnumber="12">Jo es pieņēmu to un iemācījos ne no cilvēka, bet no Jēzus Kristus caur atklāsmi.</VERS>
      <VERS vnumber="13">Jūs jau dzirdējāt par manu iepriekšējo dzīves veidu jūdu ticībā, ka es pārmērīgi vajāju Dieva Baznīcu un apkaroju to,</VERS>
      <VERS vnumber="14">Un kā es jūdu ticībā pārspēju daudzus sava vecuma ļaudis savā tautā, būdams centīgāks savu tēvu paražās.</VERS>
      <VERS vnumber="15">Bet kad Tam, kas mani no manas mātes miesām izredzējis un savā žēlastībā aicinājis, labpatika</VERS>
      <VERS vnumber="16">Atklāt man savu Dēlu, lai es Viņu sludinātu pagāniem, tad es tūdaļ nepievērsos miesai un asinīm,</VERS>
      <VERS vnumber="17">Negāju arī uz Jeruzalemi pie tiem, kas jau pirms manis bija apustuļi, bet es aizgāju uz Arābiju un atkal atgriezos atpakaļ Damaskā.</VERS>
      <VERS vnumber="18">Tikai vēlāk, pēc trim gadiem es aizgāju uz Jeruzalemi, lai redzētu Pēteri, un paliku pie viņa piecpadsmit dienas.</VERS>
      <VERS vnumber="19">Tad no citiem apustuļiem es nevienu neredzēju, tikai Jēkabu, Kunga brāli.</VERS>
      <VERS vnumber="20">Bet ko es jums rakstu, lūk, Dievs to zina, ka es nemeloju.</VERS>
      <VERS vnumber="21">Pēc tam es nonācu Sīrijas un Kilikijas apgabalos,</VERS>
      <VERS vnumber="22">Bet Jūdejas kristīgās draudzes personīgi mani nepazina.</VERS>
      <VERS vnumber="23">Viņas tikai dzirdēja: Tas, kas mūs kādreiz vajāja, tagad sludina ticību, ko citkārt apkaroja.</VERS>
      <VERS vnumber="24">Un viņi godināja Dievu manis dēļ.</VERS>
    </CHAPTER>
    <CHAPTER cnumber="2">
      <VERS vnumber="1">Vēlāk pēc četrpadsmit gadiem, es reizē ar Barnabu atkal aizgāju uz Jeruzalemi un līdzi paņēmu arī Titu.</VERS>
      <VERS vnumber="2">Bet es aizgāju, sekodams atklāsmei, un cēlu viņiem, bet sevišķi tiem, kas bija ievērojami, to evaņģēliju priekšā, ko es sludinu pagāniem, vai kādreiz mana skriešana nav vai nebūtu bijusi veltīga.</VERS>
      <VERS vnumber="3">Bet pat Tits, kas bija reizē ar mani, būdams no pagāniem, netika spiests apgraizīties.</VERS>
      <VERS vnumber="4">Tomēr daži ievestie viltus brāļi bija iezagušies uzlūkot mūsu brīvību, kas mums ir Kristū Jēzū, lai atgrieztu mūs verdzībā.</VERS>
      <VERS vnumber="5">Mēs ne brīdi viņiem nepadevāmies un nepiekāpāmies, lai tikai evaņģēlija patiesība paliktu pie jums.</VERS>
      <VERS vnumber="6">Bet tie, kas bija ievērojami (kādi viņi agrāk bijuši, tas man vienalga, Dievs cilvēka ārieni neievēro), pat ievērojamākie man nekā neuzlika.</VERS>
      <VERS vnumber="7">Gluži pretēji, viņi redzēja, ka man ir uzticēts evaņģēlijs starp neapgraizītajiem tāpat kā Pēterim starp apgraizītajiem.</VERS>
      <VERS vnumber="8">(Un Tas pats, kas līdzdarbojās Pēterim apustuļu darbā pie apgraizītajiem, Tas līdzdarbojās arī man pie pagāniem.)</VERS>
      <VERS vnumber="9">Pārliecinājušies par to žēlastību, kas man dota, Jēkabs un Kēfa, un Jānis, kurus uzskatīja par balstiem, sniedza man un Barnabam savas labās rokas sadarbībai: mēs pie pagāniem, bet viņi pie apgraizītajiem.</VERS>
      <VERS vnumber="10">Tikai mums jārūpējas par trūkumcietējiem, ko arī es esmu centies darīt.</VERS>
      <VERS vnumber="11">Bet kad Kēfa nonāca Antiohijā, es atklāti viņam pretojos, jo viņš bija peļams,</VERS>
      <VERS vnumber="12">Tāpēc ka, iekams daži no Jēkaba nebija nākuši, viņš ēda reizē ar pagāniem, bet kad tie atnāca, tad viņš atrāvās un nošķīrās, bīdamies no apgraizītajiem.</VERS>
      <VERS vnumber="13">Arī pārējie jūdi piekrita viņa divkosībai, tā ka šī izlikšanās arī Barnabu aizrāva līdz ar viņiem.</VERS>
      <VERS vnumber="14">Bet es, redzēdams, ka viņi dara nepareizi un nesaskanīgi ar evaņģēliju, sacīju Kēfam visu klātbūtnē: Ja tu, būdams jūds, dzīvo pēc pagānu un ne pēc jūdu paražām, kā tad tu spied pagānus dzīvot pēc jūdu dzīves veida?</VERS>
      <VERS vnumber="15">Mēs esam dzimuši jūdi, bet ne pagānu grēcinieki.</VERS>
      <VERS vnumber="16">Un mēs zinām, ka likuma darbi cilvēku neattaisno, ja viņš netic uz Jēzu Kristu, bet mēs ticam uz Kristu Jēzu, lai ticībā uz Kristu mēs kļūtu taisnīgi, bet ne no likuma darbiem, jo likuma darbu dēļ neviens cilvēks nekļūst taisnīgs.</VERS>
      <VERS vnumber="17">Bet ja mēs, kas cenšamies būt attaisnoti Kristū, paši esam grēcinieki, vai tad Kristus ir grēka kalps? Nekādā ziņā!</VERS>
      <VERS vnumber="18">Un ja es atkal ceļu to, ko nojaucu, tad es nostādu sevi par pārkāpēju.</VERS>
      <VERS vnumber="19">Jo caur likumu es likumam esmu miris, lai dzīvotu Dievam. Līdz ar Kristu es esmu piesists krustā.</VERS>
      <VERS vnumber="20">Es dzīvoju, bet jau ne es, bet manī dzīvo Kristus. Un cik es tagad dzīvoju miesā, es dzīvoju ticībā uz Dieva Dēlu, kas mani mīlējis un atdevis sevi par mani.</VERS>
      <VERS vnumber="21">Es neatmetu Dieva žēlastību. Bet ja likums mūs attaisno, tad Kristus ir veltīgi miris.</VERS>
    </CHAPTER>
    <CHAPTER cnumber="3">
      <VERS vnumber="1">Ak jūs, neprātīgie galatieši, kas jūs apmājis nepaklausīt patiesībai, jo jūsu acu priekšā ir attēlots Jēzus Kristus, it kā Viņš starp jums būtu krustā sists.</VERS>
      <VERS vnumber="2">Vienīgi to es gribētu no jums dabūt zināt: vai jūs Garu saņēmāt ar likuma darbiem vai ar ticības atzīšanu?</VERS>
      <VERS vnumber="3">Vai jūs esat tik neprātīgi, ka iesākuši ar Garu, tagad miesā gribat pabeigt?</VERS>
      <VERS vnumber="4">Vai tik daudz jūs veltīgi esat cietuši? Taču ne veltīgi!</VERS>
      <VERS vnumber="5">Vai tas, kas devis jums Garu un dara jūsos brīnumus, dara to likuma darbu dēļ, vai ticības dēļ, ko pieņēmāt?</VERS>
      <VERS vnumber="6">Ir rakstīts: Ābrahams ticēja Dievam, un viņam to pieskaitīja attaisnošanai.</VERS>
      <VERS vnumber="7">Tātad atzīstiet, ka tie, kas ticībā dzīvo, ir Ābrahama bērni.</VERS>
      <VERS vnumber="8">Bet Raksti, paredzēdami, ka Dievs ticībā attaisno tautas, Ābrahamam ir iepriekš pasludinājuši: Tevī tiks svētītas visas tautas.</VERS>
      <VERS vnumber="9">Tātad ticīgie tiks svētīti līdz ar ticīgo Ābrahamu.</VERS>
      <VERS vnumber="10">Jo visi, kas balstās uz likuma darbiem, ir zem lāsta. Jo ir rakstīts: Lai nolādēts katrs, kas nepastāv un nedara visu to, kas rakstīts likuma grāmatā.</VERS>
      <VERS vnumber="11">Bet ka likums nevienu Dieva priekšā neattaisno, par to teikts: Taisnīgais dzīvo no ticības.</VERS>
      <VERS vnumber="12">Bet likums nav no ticības, bet kas ko dara, tas tanī dzīvo. (3 Moz 18,5)</VERS>
      <VERS vnumber="13">Kristus mūs atpirka no likuma lāsta, pats mūsu dēļ palikdams par lāstu, jo rakstīts: Lai nolādēts katrs, kas pakārts pie koka,</VERS>
      <VERS vnumber="14">Lai Ābrahama svētība, nāktu pār tautām Kristū Jēzū, tā ka ticībā mēs saņemam Gara apsolījumu.</VERS>
      <VERS vnumber="15">Brāļi, (runājot cilvēcīgi) taču apstiprinātu cilvēka testamentu neviens neatceļ un nepapildina.</VERS>
      <VERS vnumber="16">Ābrahamam un viņa pēcnācējam ir doti solījumi. Nav sacīts: Un pēcnācējiem, it kā daudziem, bet kā vienam: Un tavā pēcnācējā, kas ir Kristus.</VERS>
      <VERS vnumber="17">Bet to es saku, ka likums, kas izdots četri simti trīsdesmit gadus vēlāk, nevar atcelt Dieva apstiprināto gribas izpausmi un iznīcināt solījumus.</VERS>
      <VERS vnumber="18">Ja mantojums nāk ar likumu, tad jau ne ar solījumu, bet Ābrahamam Dievs to dāvināja ar apsolījumu.</VERS>
      <VERS vnumber="19">Kāda tad nozīme likumam? To eņģeli pavēlējuši ar starpnieka roku, tas izdots pārkāpuma dēļ, kamēr nāks Atvase, uz kuru attiecas solījumi.</VERS>
      <VERS vnumber="20">Kur viens, tur starpnieka nav. Bet Dievs ir viens.</VERS>
      <VERS vnumber="21">Vai tad likums ir pret Dieva apsolījumiem? Nekādā ziņā! Jo ja būtu dots likums, kas spēj darīt dzīvu, tad patiesi attaisnošana nāktu ar likumu.</VERS>
      <VERS vnumber="22">Bet Raksti ir visu ieslēguši grēkā, lai apsolījums tiktu dots ticīgajiem ticībā uz Jēzu Kristu.</VERS>
      <VERS vnumber="23">Bet pirms nāca ticība, mēs, ieslēgti zem likuma, tikām uzglabāti ticībai, kura bija jāpasludina.</VERS>
      <VERS vnumber="24">Tātad likums bija mūsu audzinātājs Kristum, lai mēs ticībā tiktu attaisnoti.</VERS>
      <VERS vnumber="25">Bet mēs, atnākot ticībai, audzinātājam neesam vairs padoti.</VERS>
      <VERS vnumber="26">Jūs visi esat Dieva bērni ticībā uz Jēzu Kristu,</VERS>
      <VERS vnumber="27">Jo visi, kas esat kristīti Kristus vārdā, esat tērpušies Kristū.</VERS>
      <VERS vnumber="28">Nav ne jūda, ne grieķa, nav verga, ne brīvā, nav ne vīrieša, ne sievietes, jo jūs visi esat viens Kristū Jēzū.</VERS>
      <VERS vnumber="29">Bet ja jūs piederat Kristum, tad jūs esat Ābrahama pēcnācēji, mantinieki saskaņā ar apsolījumu.</VERS>
    </CHAPTER>
    <CHAPTER cnumber="4">
      <VERS vnumber="1">Es saku: tik ilgi, kamēr mantinieks ir mazgadīgs, nav nekādas starpības starp viņu un kalpu, kaut viņš ir visa kungs,</VERS>
      <VERS vnumber="2">Bet līdz tēva nozīmētajam laikam viņš padots aizbildņiem un pārvaldniekiem.</VERS>
      <VERS vnumber="3">Tā arī mēs, kamēr nebijām pieauguši, bijām pasaules pamatvielu kalpībā.</VERS>
      <VERS vnumber="4">Bet Dievs, laikam piepildoties, sūtīja savu Dēlu, dzimušu no sievietes, padotu likumam,</VERS>
      <VERS vnumber="5">Lai atpirktu tos, kuri bija padoti likumam, un lai mēs kļūtu pieņemti bērni.</VERS>
      <VERS vnumber="6">Bet tā kā jūs esat bērni, tad Dievs sūtīja sava Dēla Garu jūsu sirdīs, kas sauc: Abba - Tēvs!</VERS>
      <VERS vnumber="7">Tātad vairs nav kalps, bet ir dēls, un ja dēls, tad arī mantinieks caur Dievu.</VERS>
      <VERS vnumber="8">Toreiz gan jūs, nepazīdami Dievu, kalpojāt tiem, kas savā būtībā nav dievi.</VERS>
      <VERS vnumber="9">Bet tagad jūs esat Dievu atzinuši, vai labāk: Dievs jūs ir pazinis. Kā tad jūs atkal atgriežaties pie nespēcīgajām un nabadzīgajām pamatvielām, kurām no jauna gribat kalpot?</VERS>
      <VERS vnumber="10">Jūs ievērojat dienas un mēnešus, un laikus, un gadus.</VERS>
      <VERS vnumber="11">Es bīstos, ka tik es nebūtu veltīgi pie jums strādājis.</VERS>
      <VERS vnumber="12">Brāļi, es jūs lūdzu, esiet tādi kā es, jo es esmu tāds kā jūs. Jūs man nekā ļauna neesat darījuši.</VERS>
      <VERS vnumber="13">Jūs atminaties, ka es agrāk sludināju jums evaņģēliju, būdams miesīgi vājš, bet manu miesas stāvokli, kas bija jums pārbaudījums,</VERS>
      <VERS vnumber="14">Jūs nenopēlāt un nenicinājāt, bet jūs pieņēmēt mani it kā Dieva eņģeli, it kā Jēzu Kristu.</VERS>
      <VERS vnumber="15">Kur tad jūsu svētlaimība? Jo es jums apliecinu, ka jūs, ja tas būtu bijis iespējams, savas acis būtu izrāvuši un man atdevuši.</VERS>
      <VERS vnumber="16">Vai es, runādams jums patiesību, esmu kļuvis jūsu ienaidnieks?</VERS>
      <VERS vnumber="17">Tie rūpējas par jums, bet ne labā nolūkā; tie grib jūs atšķirt, lai jūs rūpētos par viņiem.</VERS>
      <VERS vnumber="18">Bet teicami ir, ja jūs vienmēr cenšaties uz labu un ne tikai tad, kad es esmu pie jums.</VERS>
      <VERS vnumber="19">Mani bērniņi, es atkal sāpēs jūs dzemdēju, līdz kamēr Kristus izveidosies jūsos.</VERS>
      <VERS vnumber="20">Bet es tagad gribētu būt pie jums un mainīt savu balsi, jo esmu nesaprašanā par jums.</VERS>
      <VERS vnumber="21">Sakiet man, jūs, kas gribat padoties likumam, vai jūs likumu neesat lasījuši?</VERS>
      <VERS vnumber="22">Jo ir rakstīts, ka Ābrahamam bijuši divi dēli: viens no kalpones, otrs no brīvās.</VERS>
      <VERS vnumber="23">Tas, kas no kalpones, piedzima miesīgi, bet tas, kas no brīvās, saskaņā ar apsolījumu.</VERS>
      <VERS vnumber="24">Tas ir pateikts līdzībā. Šīs ir divas derības: viena Sinaja kalnā, kas dzemdē verdzībai, tā ir Agare.</VERS>
      <VERS vnumber="25">Bet Sinaja kalns ir Arābijā; tam ir kopība ar tagadējo Jeruzalemi, kas reizē ar saviem bērniem dzīvo verdzībā.</VERS>
      <VERS vnumber="26">Turpretī Jeruzaleme, kas augšā, ir brīva; tā ir mūsu māte.</VERS>
      <VERS vnumber="27">Jo ir rakstīts: Priecājies, neauglīgā, kas nedzemdē; līksmo un gavilē, kas necieš dzemdību sāpes, jo daudz bērnu ir vientulei, vairāk nekā tai, kam ir vīrs.</VERS>
      <VERS vnumber="28">Bet mēs, brāļi, kā Īzāks esam apsolījuma bērni.</VERS>
      <VERS vnumber="29">Bet kā toreiz miesīgi dzimušais vajāja garīgi dzimušo, tā arī tagad.</VERS>
      <VERS vnumber="30">Bet ko saka Raksti? Padzen kalponi un viņas dēlu, jo kalpones dēls nebūs mantinieks līdzīgi brīvās dēlam.</VERS>
      <VERS vnumber="31">Tātad, brāļi, mēs neesam kalpones, bet brīvās bērni saskaņā ar brīvību, kādai Kristus mūs ir atbrīvojis.</VERS>
    </CHAPTER>
    <CHAPTER cnumber="5">
      <VERS vnumber="1">Esiet pastāvīgi un neļaujiet atkal ievest sevi verdzības jūgā!</VERS>
      <VERS vnumber="2">Lūk, es, Pāvils, saku jums: ja jūs apgraizīsieties, Kristus jums nekā nelīdzēs.</VERS>
      <VERS vnumber="3">Bet ikvienam cilvēkam, kas liek sevi apgraizīt, es vēlreiz apliecinu, ka tad viņam jāizpilda viss likums.</VERS>
      <VERS vnumber="4">Jūs, kuri likumā meklējat attaisnošanu, no Kristus esat atšķirti un žēlastībai zuduši.</VERS>
      <VERS vnumber="5">Jo mēs garā gaidām attaisnošanas cerību ticībā.</VERS>
      <VERS vnumber="6">Un Kristū Jēzū ne apgraizīšana, ne neapgraizīšana ko spēj, bet ticība, kas darbojas mīlestībā.</VERS>
      <VERS vnumber="7">Jūsu gaitas bija labas; kas jūs traucēja paklausīt patiesībai?</VERS>
      <VERS vnumber="8">Šī pārliecināšana nenāk no Tā, kas jūs ir aicinājis.</VERS>
      <VERS vnumber="9">Nedaudz rauga saraudzē visu mīklu.</VERS>
      <VERS vnumber="10">Es paļaujos uz jums Kungā, ka jūs citādāk nedomāsiet; bet tas, kas jūs maldina, saņems sodu, lai viņš būtu, kas būdams.</VERS>
      <VERS vnumber="11">Bet, brāļi, ja es vēl sludinu apgraizīšanu, kāpēc tad es vēl tieku vajāts? Tad jau krusta piedauzība ir beigusies.</VERS>
      <VERS vnumber="12">Kaut arī tie, kas jūs maldina, sagraizītos.</VERS>
      <VERS vnumber="13">Bet jūs, brāļi, esiet aicināti brīvībai; tikai ne tādai brīvībai, lai jūs dotu vaļu miesai, bet kalpotu cits citam Gara mīlestībā!</VERS>
      <VERS vnumber="14">Jo viss likums izpildās vienā vārdā: Mīli savu tuvāko kā sevi pašu!</VERS>
      <VERS vnumber="15">Bet ja jūs savā starpā kožaties un ēdaties, tad pielūkojiet, ka jūs viens otru neaprijat!</VERS>
      <VERS vnumber="16">Bet es saku: dzīvojiet garā, tad jūs miesas kārībām nesekosiet.</VERS>
      <VERS vnumber="17">Jo miesa tiecas pret garu, bet gars pretojas miesai; tie viens otru apkaro, lai nedarītu to, ko vēlaties.</VERS>
      <VERS vnumber="18">Un ja gars jūs vada, tad neesat vairs padoti likumam.</VERS>
      <VERS vnumber="19">Bet miesas darbi ir zināmi; tie ir: netiklība, nešķīstība, bezkaunība, baudkāre,</VERS>
      <VERS vnumber="20">Kalpošana elkiem, burvestība, ienaids, strīdi, nenovīdība, dusmas, ķildas, šķelšanās, nesaticība,</VERS>
      <VERS vnumber="21">Skaudība, slepkavība, piedzeršanās, plītēšana un tiem līdzīgi. Par tiem es iepriekš saku, kā jau agrāk sacīju: kas tādus darbus dara, tie Dieva valstību neiemantos.</VERS>
      <VERS vnumber="22">Turpretī gara augļi ir: mīlestība, prieks, miers, pacietība, laipnība, labprātība, augstsirdība,</VERS>
      <VERS vnumber="23">Lēnprātība, uzticība, pieklājība, atturība, šķīstība. Tādiem likums nepretojas.</VERS>
      <VERS vnumber="24">Bet kas pieder Kristum, tie ir savu miesu krustā piesituši līdz ar kaislībām un kārībām.</VERS>
      <VERS vnumber="25">Ja mēs garā dzīvojam, garā arī jādarbojas.</VERS>
      <VERS vnumber="26">Nekārosim tukšu godu, viens otru izaicinādami, cits citu apskauzdami.</VERS>
    </CHAPTER>
    <CHAPTER cnumber="6">
      <VERS vnumber="1">Brāļi, ja kāds cilvēks ir kritis grēkā, tad jūs, kas esat garīgi, lēnprātības garā pamāciet viņu, un lūko pats sevi, ka arī tu netieci kārdināts!</VERS>
      <VERS vnumber="2">Cits cita nastas nesiet, un tā jūs izpildīsiet Kristus likumu.</VERS>
      <VERS vnumber="3">Un ja kāds, nebūdams nekas, domā, ka viņš kas ir, tas pieviļ sevi.</VERS>
      <VERS vnumber="4">Ikviens lai pārbauda savu darbu, tad viņam būs gods tikai sevī, bet ne pie cita.</VERS>
      <VERS vnumber="5">Jo katram jānes sava nasta.</VERS>
      <VERS vnumber="6">Bet tas, kas tiek pamācīts vārdos, lai dalās visos labumos ar to, kas viņu pamāca.</VERS>
      <VERS vnumber="7">Nepievilieties, Dievs neļauj sevi izsmiet.</VERS>
      <VERS vnumber="8">Jo ko cilvēks sēs, to arī pļaus. Kas sēj savā miesā, tas no miesas pļaus iznīcību, bet kas sēj garā, tas no gara pļaus mūžīgo dzīvi.</VERS>
      <VERS vnumber="9">Nepagursim, labu darīdami, jo savā laikā mēs nepagurdami arī pļausim.</VERS>
      <VERS vnumber="10">Tātad, darīsim labu visiem, kamēr mums ir laiks, bet sevišķi ticības brāļiem.</VERS>
      <VERS vnumber="11">Redziet, kādiem burtiem es jums pašrocīgi rakstu!</VERS>
      <VERS vnumber="12">Tie, kas grib patikt miesai, uzspiež jums apgraizīšanu, lai tikai netiktu vajāti Kristus krusta dēļ.</VERS>
      <VERS vnumber="13">Bet arī apgraizītie nepilda likumu; viņi grib, ka jūs ļautu apgraizīties, lai lielītos ar jūsu miesām.</VERS>
      <VERS vnumber="14">Bet es negribu ne ar ko lepoties, tik vien ar mūsu Kunga Jēzus Kristus krustu, ar ko man pasaule krustā sista un es pasaulei.</VERS>
      <VERS vnumber="15">Jo Kristū Jēzū nav nozīmes ne apgraizīšanai, ne neapgraizīšanai, bet gan jaunai radībai.</VERS>
      <VERS vnumber="16">Un visiem tiem, kas sekos šiem pamatlikumiem, arī Dieva izraēliešiem, lai miers un žēlastība!</VERS>
      <VERS vnumber="17">Turpmāk lai mani neviens vairs neapgrūtina, jo es nesu savā miesā Kunga Jēzus rētas.</VERS>
      <VERS vnumber="18">Brāļi, mūsu Kunga Jēzus Kristus žēlastība lai ir ar jūsu garu! Amen.</VERS>
    </CHAPTER>
  </BIBLEBOOK>
  <BIBLEBOOK bname="Epheser" bnumber="49" bsname="Eph">
    <CHAPTER cnumber="1">
      <VERS vnumber="1">Pāvils, saskaņā ar Dieva prātu Jēzus Kristus apustulis, visiem svētajiem, kas atrodas Efezā, un ticīgajiem Jēzū Kristu.</VERS>
      <VERS vnumber="2">Žēlastība jums un miers no Dieva, mūsu Tēva, un Kunga Jēzus Kristus!</VERS>
      <VERS vnumber="3">Lai slavēts Dievs, mūsu Kunga Jēzus Kristus Tēvs, kas mūs Kristū svētījis visādā garīgā svētībā debesīs.</VERS>
      <VERS vnumber="4">Viņā Viņš mūs izredzējis pirms pasaules radīšanas, lai mēs mīlestībā būtu svēti un nevainīgi Viņa priekšā.</VERS>
      <VERS vnumber="5">Iepriekš paredzējis, Viņš savā labprātībā nolēma mūs pieņemt sev par bērniem caur Jēzu Kristu,</VERS>
      <VERS vnumber="6">Par slavu savas žēlastības godībai, ar kuru Viņš mūs apveltījis savā mīļotajā Dēlā.</VERS>
      <VERS vnumber="7">Viņā mums pestīšana caur Viņa asinīm, grēku piedošana saskaņā ar Viņa žēlastības bagātību,</VERS>
      <VERS vnumber="8">Kas pārpilnībā piešķirta mums visā gudrībā un saprašanā,</VERS>
      <VERS vnumber="9">Lai zināmu darītu mums savas gribas noslēpumu pēc labpatikas; un tā viņš sevī bija nolēmis,</VERS>
      <VERS vnumber="10">Laikiem piepildoties, visu, kas debesīs un kas virs zemes, atjaunot Kristū.</VERS>
      <VERS vnumber="11">Viņā, kas dara visu pēc savas gribas lēmuma, arī mēs esam aicināti mantinieki saskaņā ar Viņa nodomu,</VERS>
      <VERS vnumber="12">Lai mēs, kas jau iepriekš cerējām uz Kristu, būtu Viņa godības slava.</VERS>
      <VERS vnumber="13">Viņā, kad dzirdējāt patiesības vārdu (savas pestīšanas evaņģēliju) un ticējāt uz Viņu, jūs tikāt apzīmogoti ar apsolīšanas Svēto Garu.</VERS>
      <VERS vnumber="14">Viņš ir mūsu mantojuma ķīla, lai atpestītu savu īpašumu savas godības slavai.</VERS>
      <VERS vnumber="15">Tāpēc arī, dzirdēdams par jūsu ticību uz Kungu Jēzu un mīlestību uz visiem svētajiem,</VERS>
      <VERS vnumber="16">Es nemitējos pateikties par jums, pieminēdams jūs savās lūgšanās.</VERS>
      <VERS vnumber="17">Lai Dievs, mūsu Kunga Jēzus Kristus godības Tēvs, dod jums gudrības un atklāsmes garu Viņa pazīšanai,</VERS>
      <VERS vnumber="18">Apgaismotu jūsu sirds acis, lai jūs zinātu, kāda ir Viņa aicinājuma cerība un cik bagāta Viņa mantojuma godība starp svētajiem.</VERS>
      <VERS vnumber="19">Un cik pārmērīgi liels ir Viņa spēks mūsos, kas ticam saskaņā ar Viņa spēka varenības izpausmi.</VERS>
      <VERS vnumber="20">To Viņš parādīja Kristū, uzmodinādams Viņu no miroņiem un novietodams pie savas labās rokas debesīs</VERS>
      <VERS vnumber="21">Augstāk par katru valdību un varu, un spēku, un valdniekiem, un par ikvienu vārdu, kas tiek piesaukts ne tikai šinī, bet arī nākamajā pasaulē.</VERS>
      <VERS vnumber="22">Un visu Viņš nolicis zem Viņa kājām un iecēla Viņu par galvu visai Baznīcai.</VERS>
      <VERS vnumber="23">Kas ir Viņa miesa un Viņa pilnība, kas visu visumā piepilda.</VERS>
    </CHAPTER>
    <CHAPTER cnumber="2">
      <VERS vnumber="1">Arī jūs bijāt miruši savos noziegumos un grēkos,</VERS>
      <VERS vnumber="2">Kuros kādreiz dzīvojāt, pakļāvušies šīs pasaules laikmetam, pakļauti gaisa valsts valdniekam, garam, kas vēl tagad darbojas nepaklausības bērnos.</VERS>
      <VERS vnumber="3">Arī mēs visi kopā ar viņiem reiz dzīvojām savās miesas kārībās, izpildīdami miesas un iedomu iegribas. Savā dabā mēs bijām dusmības bērni, tāpat kā pārējie.</VERS>
      <VERS vnumber="4">Bet Dievs, bagāts būdams savā žēlastībā, savas lielās mīlestības dēļ, ar kuru Viņš mūs mīlējis.</VERS>
      <VERS vnumber="5">Kristū atdzīvināja mūs, kas bijām miruši savos grēkos. Viņš savā žēlastībā jūs glāba.</VERS>
      <VERS vnumber="6">Un Viņš mūs Jēzū Kristū līdzuzmodināja un līdznovietoja debesīs.</VERS>
      <VERS vnumber="7">Lai labsirdībā nākošajos laikos parādītu mums savas žēlastības pārpilno bagātību Kristū Jēzū.</VERS>
      <VERS vnumber="8">Jo žēlastībā jūs esat pestīti ticībā, un tas nav no jums, tā ir Dieva dāvana;</VERS>
      <VERS vnumber="9">Ne darbu dēļ, lai neviens nelielītos.</VERS>
      <VERS vnumber="10">Jo mēs esam Viņa radība, Kristū Jēzū radīti labajiem darbiem, ko Dievs sagatavojis, lai mēs tanīs dzīvotu.</VERS>
      <VERS vnumber="11">Tāpēc pieminiet, ka jūs, kas agrāk bijāt pēc miesas pagāni, tā saucamie rokām miesīgi apgraizītie sauca par neapgraizītajiem,</VERS>
      <VERS vnumber="12">Jo jūs tanī laikā bijāt bez Kristus, šķirti no Izraēļa kopības, sveši apsolījumu derībai, bez cerības un bez Dieva šinī pasaulē.</VERS>
      <VERS vnumber="13">Bet Kristū Jēzū jūs, kas citkārt bijāt tālu, tagad, pateicoties Kristus asinīm, kļuvāt tuvi.</VERS>
      <VERS vnumber="14">Jo mūsu miers ir Viņš, kas abus savienoja vienā, un ar savu miesu iznīcināja ienaidnieku, kas kā starpsiena mūs šķīra.</VERS>
      <VERS vnumber="15">Viņš nodibināja mieru, atceldams likumu ar saviem priekšrakstiem un nosacījumiem, pārveidodams sevī divus vienā jaunā cilvēkā.</VERS>
      <VERS vnumber="16">Viņš caur krustu abus vienā miesā izlīdzināja ar Dievu, nonāvēdams ienaidu pats sevī.</VERS>
      <VERS vnumber="17">Un Viņš atnācis pasludināja mieru jums, kas bijāt tālu, un mieru tiem, kas tuvu.</VERS>
      <VERS vnumber="18">Jo caur Viņu mums abiem dota pieeja pie Tēva vienā Garā.</VERS>
      <VERS vnumber="19">Tātad jūs vairs neesat svešinieki un ienācēji, bet esat svēto līdzpilsoņi un Dieva saimes locekļi,</VERS>
      <VERS vnumber="20">Kas uzcelti uz apustuļu un praviešu pamata, bet galvenais stūrakmens ir Kristus Jēzus.</VERS>
      <VERS vnumber="21">Katra uz Viņa celtā celtne izaug par svētu templi Kungā.</VERS>
      <VERS vnumber="22">Viņā arī jūs Garā tiekat uzcelti par Dieva mājokli.</VERS>
    </CHAPTER>
    <CHAPTER cnumber="3">
      <VERS vnumber="1">Tāpēc es, Pāvils, priekš jums, pagāniem, esmu Jēzus Kristus gūsteknis.</VERS>
      <VERS vnumber="2">Jūs taču dzirdējāt par Dieva žēlastības piešķiršanu, kas man uzticēta jūsu labad.</VERS>
      <VERS vnumber="3">Jo, pateicoties atklāsmei, man ticis zināms noslēpums, kā jau agrāk īsumā rakstīju.</VERS>
      <VERS vnumber="4">To lasot, jūs varat saprast manu Kristus noslēpuma izpratni.</VERS>
      <VERS vnumber="5">Tā citām cilvēku bērnu paaudzēm netika sludināts, kā tas tagad ticis atklāts Garā Viņa svētajiem apustuļiem un praviešiem,</VERS>
      <VERS vnumber="6">Ka pagāni Kristū Jēzū ir Viņa apsolījuma līdzmantinieki un vienas miesas locekļi un līdzdalībnieki, pateicoties evaņģēlijam,</VERS>
      <VERS vnumber="7">Kura kalps es esmu kļuvis, saņemdams Dieva žēlastību, ko Viņš man devis sava spēka darbībā.</VERS>
      <VERS vnumber="8">Man, no visiem svētajiem vismazākajam, ir dota šī žēlastība pasludināt pagāniem neizdibināmo Kristus bagātību,</VERS>
      <VERS vnumber="9">Un apgaismot visus, kā izpildās noslēpums, kas no mūžiem bija apslēpts pie Dieva, kas visu radījis,</VERS>
      <VERS vnumber="10">Lai Dieva daudzveidīgā gudrība caur Baznīcu kļūtu zināma varām un spēkiem debesīs</VERS>
      <VERS vnumber="11">Saskaņā ar mūžīgo lēmumu, ko Viņš piepildīja mūsu Kungā Jēzū Kristū.</VERS>
      <VERS vnumber="12">Viņam mēs uzticamies un, ticēdami uz Viņu, paļāvībā tuvojamies Viņam.</VERS>
      <VERS vnumber="13">Tāpēc es lūdzu: nezaudējiet drosmi, kad es ciešu jūsu dēļ, jo tas ir jūsu gods.</VERS>
      <VERS vnumber="14">Tāpēc es krītu ceļos mūsu Kunga Jēzus Kristus Tēva priekšā,</VERS>
      <VERS vnumber="15">No kura katra tēvišķība debesīs un virs zemes dabū savu vārdu,</VERS>
      <VERS vnumber="16">Lai Viņš savas godības bagātībā savā Garā dotu stiprināties spēkā iekšējam cilvēkam,</VERS>
      <VERS vnumber="17">Lai jūsu sirdīs caur ticību mājotu Kristus, lai jūs būtu iesakņojušies un nostiprināti mīlestībā,</VERS>
      <VERS vnumber="18">Lai jūs līdz ar visiem svētajiem  spētu aptvert, kāds ir platums un garums, un augstums, un dziļums,</VERS>
      <VERS vnumber="19">Un pazītu Kristus mīlestību, kas pārspēj katru saprašanu, un tiktu piepildīti katrā Dieva pilnībā.</VERS>
      <VERS vnumber="20">Bet Viņam, kas ar savu spēku darbojas mūsos, kas spēj darīt visu daudz vairāk, nekā mēs lūdzam un saprotam,</VERS>
      <VERS vnumber="21">Lai gods Baznīcā un Kristū Jēzū paaudžu paaudzēs mūžīgi mūžos. Amen.</VERS>
    </CHAPTER>
    <CHAPTER cnumber="4">
      <VERS vnumber="1">Un tā es, Kunga gūsteknis, atgādinu jums, lai jūs dzīvotu tā aicinājuma cienīgi, kurā jūs esat aicināti,</VERS>
      <VERS vnumber="2">Visā pazemībā un lēnprātībā, un pacietībā viens otru mīlestībā paciezdami,</VERS>
      <VERS vnumber="3">Cenzdamies uzturēt gara vienību miera saitēm.</VERS>
      <VERS vnumber="4">Viena miesa un viens gars, kā arī vienai cerībai jūs savā aicinājumā esat aicināti.</VERS>
      <VERS vnumber="5">Viens Kungs, viena ticība, viena kristība,</VERS>
      <VERS vnumber="6">Viens Dievs un visu Tēvs, kas pār visiem un ar visiem un visos mūsos.</VERS>
      <VERS vnumber="7">Bet katram no mums ir dota žēlastība tādā mērā, kādu Kristus mums to dāvinājis.</VERS>
      <VERS vnumber="8">Tāpēc Viņš saka: Uziedams augšā un gūstā paņemdams gūstniecību, Viņš cilvēkiem izdalīja dāvanas.</VERS>
      <VERS vnumber="9">Bet uzgāja, vai tas nenozīmē to, ka Viņš pirmāk nonācis pasaules zemajās vietās?</VERS>
      <VERS vnumber="10">Bet Viņš, kas nonāca, ir tas pats, kas uzgāja pār visām debesīm, lai visu piepildītu.</VERS>
      <VERS vnumber="11">Un Viņš iecēla citus par apustuļiem, citus par praviešiem, citus par evaņģēlistiem, bet citus par ganiem un mācītājiem,</VERS>
      <VERS vnumber="12">Lai sagatavotu svētos kalpošanas darbam, Kristus miesas uzcelšanai,</VERS>
      <VERS vnumber="13">Kamēr mēs sasniegsim vienību ticībā un Dieva Dēla atzīšanā, vīra briedumu, Kristus mūža pilnības mēru,</VERS>
      <VERS vnumber="14">Lai tad vairs mēs nebūtu mazgadīgi bērni, kas, pateicoties cilvēku viltībai, viņu viltīgās rīcības piekrāpti, svaidās šurp un turp, padodamies katram mācības vējam,</VERS>
      <VERS vnumber="15">Bet, mīlestībā sekodami patiesībai, mēs visumā pieaugsim Viņā, kas ir galva, Kristus,</VERS>
      <VERS vnumber="16">No kura visa miesa, kas apvienota un savienota visādām palīgsaitēm, mīlestībā augs sevis izkopšanai saskaņā ar katra locekļa darbības mēru.</VERS>
      <VERS vnumber="17">Tāpēc es jums to saku un Kunga vārdā apliecinu, lai jūs vairs nedzīvotu tā, kā sava prāta tukšumā dzīvo pagāni.</VERS>
      <VERS vnumber="18">Tumsība aptumšojusi viņu prātu; nezināšana, kas viņos ir to cietsirdības dēļ, atsvešinājusi tos no Dieva dzīvības.</VERS>
      <VERS vnumber="19">Izmisumā tie nodevušies netiklībai, visādiem nekrietniem darbiem, mantkārībai.</VERS>
      <VERS vnumber="20">Bet tā jūs nemācījāties Kristu pazīt;</VERS>
      <VERS vnumber="21">Ja jūs par Viņu dzirdējāt un Viņā esat mācīti Jēzus patiesībā,</VERS>
      <VERS vnumber="22">Tad jums jāatmet agrākā dzīve un vecais cilvēks, kas, savu kārību pievilts, iet bojā.</VERS>
      <VERS vnumber="23">Bet atjaunojieties savā prātā un garā,</VERS>
      <VERS vnumber="24">Un ietērpieties jaunā cilvēkā, kas radīts pēc Dieva līdzības taisnībā un patiesības svētumā!</VERS>
      <VERS vnumber="25">Tāpēc atmetiet melus un katrs runājiet savam tuvākajam patiesību, jo mēs savstarpēji esam locekļi!</VERS>
      <VERS vnumber="26">Dusmojieties, bet negrēkojiet! Saule lai nenoriet pār jūsu dusmām!</VERS>
      <VERS vnumber="27">Nedodiet vietu ļaunajam garam!</VERS>
      <VERS vnumber="28">Kas zadzis, lai vairs nezog, bet labāk lai strādā, darīdams savām rokām kaut ko labu, lai būtu iespēja palīdzēt trūkumcietējiem.</VERS>
      <VERS vnumber="29">No jūsu mutes lai nenāk neviena ļauna runa, bet gan laba, kas stiprina ticībā un nes svētību klausītājiem!</VERS>
      <VERS vnumber="30">Un neapbēdiniet Dieva Svēto Garu, kurā jūs esat apzīmogoti atpestīšanas dienai!</VERS>
      <VERS vnumber="31">Katrs sarūgtinājums un dusmas, un bardzība, un kliegšana, un zaimi, un katrs ļaunums lai ir tālu no jums!</VERS>
      <VERS vnumber="32">Bet esiet viens pret otru laipni un žēlsirdīgi! Piedodiet cits citam, tāpat kā arī Dievs Kristū jums ir piedevis.</VERS>
    </CHAPTER>
    <CHAPTER cnumber="5">
      <VERS vnumber="1">Sekojiet Dievam kā mīļi bērni!</VERS>
      <VERS vnumber="2">Un dzīvojiet mīlestībā, kā arī Kristus mūs mīlējis un mūsu dēļ sevi atdevis Dievam par dāvanu un upuri jaukai smaržai.</VERS>
      <VERS vnumber="3">Bet netiklība un visāda veida nekrietnība vai mantkārība lai pat netiek pieminētas starp jums, kā tas pieklājas svētajiem!</VERS>
      <VERS vnumber="4">Arī bezkaunība, muļķīgas un tukšas runas, kas nepiedienas, bet vairāk pateicības.</VERS>
      <VERS vnumber="5">Jo tas jums jāzina un jāsaprot, ka nevienam izvirtulim vai nešķīstam, vai mantrausim, jo tā ir kalpošana elkiem, nav mantojuma Kristus un Dieva valstībā.</VERS>
      <VERS vnumber="6">Neviens lai jūs nepieviļ tukšiem vārdiem, jo to dēļ Dieva dusmas nāk pār netaisnības bērniem.</VERS>
      <VERS vnumber="7">Nekļūstiet par viņu līdzdalībniekiem!</VERS>
      <VERS vnumber="8">Jo reiz jūs bijāt tumsa, bet tagad gaisma Kungā. Dzīvojiet kā gaismas bērni!</VERS>
      <VERS vnumber="9">Gaismas augļi ir labums un taisnība, un patiesība.</VERS>
      <VERS vnumber="10">Pārbaudiet, kas Dievam patīk!</VERS>
      <VERS vnumber="11">Nepiedalieties neauglīgajos tumsības darbos, bet labāk nopeliet tos!</VERS>
      <VERS vnumber="12">Jo ko viņi slepenībā dara, par to pat kauns runāt.</VERS>
      <VERS vnumber="13">Visu, kas peļams, gaisma atklās, bet viss, kas gaismā celts, ir gaisma.</VERS>
      <VERS vnumber="14">Tāpēc tiek sacīts: Uzmosties, kas guli un celies augšām no miroņiem, un Kristus tevi apgaismos.</VERS>
      <VERS vnumber="15">Tāpēc, brāļi, pielūkojiet, ka jūs apdomīgi dzīvotu, - nevis kā negudri,</VERS>
      <VERS vnumber="16">Bet kā gudri! Izmantojiet laiku, jo šīs dienas ir ļaunas!</VERS>
      <VERS vnumber="17">Nekļūstiet neprātīgi, bet izprotiet Dieva gribu!</VERS>
      <VERS vnumber="18">Neapreibinieties ar vīnu, jo tanī slēpjas izvirtība, bet pildiet sevi ar Svēto Garu!</VERS>
      <VERS vnumber="19">Dziedādami un gavilēdami skandiniet savās sirdīs Kungam psalmus un slavas dziesmas, un garīgās dziesmas,</VERS>
      <VERS vnumber="20">Pateikdamies vienmēr par visu Dievam un Tēvam mūsu Kunga Jēzus Kristus vārdā!</VERS>
      <VERS vnumber="21">Kristus bijībā esiet viens otram padevīgi!</VERS>
      <VERS vnumber="22">Sievas lai ir paklausīgas saviem vīriem kā Kungam,</VERS>
      <VERS vnumber="23">Jo vīrs ir sievas galva, tāpat kā Kristus - Baznīcas galva, būdams savas miesas Pestītājs.</VERS>
      <VERS vnumber="24">Bet kā Baznīca Kristum, tā sievas visā padotas saviem vīriem.</VERS>
      <VERS vnumber="25">Vīri, mīliet savas sievas, tāpat kā arī Kristus mīlējis Baznīcu un sevi atdevis par viņu.</VERS>
      <VERS vnumber="26">Lai viņu darītu svētu, šķīstot to ūdens kristībā un dzīvības vārdiem.</VERS>
      <VERS vnumber="27">Sagatavodams sev krāšņu Baznīcu, kurai nav ne traipa, ne grumbas, ne cita kā tamlīdzīga, bet lai tā būtu svēta un bez vainas.</VERS>
      <VERS vnumber="28">Tā arī vīriem jāmīl savas sievas kā sava miesa. Kas savu sievu mīl, tas mīl pats sevi,</VERS>
      <VERS vnumber="29">Jo neviens vēl nekad nav ienīdis savu miesu, bet to kopj un saudzē tāpat kā Kristus - Baznīcu.</VERS>
      <VERS vnumber="30">Jo mēs esam Viņa miesas locekļi: no Viņa miesas un no Viņa kauliem.</VERS>
      <VERS vnumber="31">Tāpēc cilvēks atstās tēvu un savu māti un pievienosies savai sievai, un abi būs viena miesa.</VERS>
      <VERS vnumber="32">Šis noslēpums ir liels, bet es saku: Kristū un Baznīcā.</VERS>
      <VERS vnumber="33">Tiešām, arī katram no jums jāmīl sava sieva, tāpat kā mīl pats sevi, bet sieva lai jūt bijību pret savu vīru!</VERS>
    </CHAPTER>
    <CHAPTER cnumber="6">
      <VERS vnumber="1">Bērni, klausiet saviem vecākiem Kunga vārdā, jo tas ir taisnīgi!</VERS>
      <VERS vnumber="2">Godā savu tēvu un savu māti, tas ir pirmais bauslis ar apsolījumu:</VERS>
      <VERS vnumber="3">Lai tev klātos un tu ilgi dzīvotu virs zemes.</VERS>
      <VERS vnumber="4">Arī jūs, tēvi, nekaitiniet savus bērnus, bet audziniet viņus Kunga kārtībā un mācībā!</VERS>
      <VERS vnumber="5">Kalpi, savā sirds vienkāršībā paklausiet laicīgajiem kungiem bijībā un bailēs, tāpat kā Kristum!</VERS>
      <VERS vnumber="6">Nekalpojiet tikai acu priekšā, it kā cilvēkiem izpatikdami, bet kā Kristus kalpi, kas no sirds izpilda Dieva prātu!</VERS>
      <VERS vnumber="7">Kalpojiet labprātīgi tā, kā Kungam, bet ne cilvēkiem,</VERS>
      <VERS vnumber="8">Zinādami, ka izkviens, kas ko labu darījis, to saņems no Kunga, vai viņš būtu vergs, vai brīvais.</VERS>
      <VERS vnumber="9">Arī jūs, kungi, dariet to pašu viņiem! Atmetiet draudus, zinādami, ka viņu un jūsu Kungs ir debesīs, un Viņš neievēro personu stāvokli.</VERS>
      <VERS vnumber="10">Beidzot, brāļi, esiet stipri Kungā un viņa varenības spēkā!</VERS>
      <VERS vnumber="11">Tērpieties Dieva bruņās, lai jūs varētu pretī stāties velna viltībām!</VERS>
      <VERS vnumber="12">Jo ne pret miesu un asinīm mums jācīnās, bet pret valdībām un varām, šīs tumsības pasaules valdniekiem, pret ļaunajiem gariem zem debess.</VERS>
      <VERS vnumber="13">Tāpēc tveriet Dieva bruņas, lai jūs ļaunajā dienā spētu pretoties un pastāvēt visā pilnībā!</VERS>
      <VERS vnumber="14">Tātad stāviet, apjozuši savus gurnus patiesībā, tērpušies taisnības bruņās,</VERS>
      <VERS vnumber="15">Un kājas apāvuši miera evaņģēlija sludināšanai!</VERS>
      <VERS vnumber="16">Pie visa tā tveriet ticības vairogu, ar kuru jūs spēsiet apdzēst visas ļaunā ugunīgās bultas!</VERS>
      <VERS vnumber="17">Ņemiet arī pestīšanas bruņu cepuri un gara zobenu (tas ir, Dieva vārdu)</VERS>
      <VERS vnumber="18">Un garā lūdziet Dievu katrā laikā, visādi Viņu pielūdzot un piesaucot! Bez tam esiet modri un visā neatlaidībā aizlūdziet par visiem svētajiem,</VERS>
      <VERS vnumber="19">Arī par mani, lai man tiktu doti vārdi, kad atdarīsies mana mute, un es drošsirdīgi sludinātu evaņģēlija noslēpumu!</VERS>
      <VERS vnumber="20">Tā labad es pildu savu sūtību važās, lai tanī rastu drosmi tā runāt, kā man tas pienākas.</VERS>
      <VERS vnumber="21">Bet lai arī jūs zinātu, kā man klājas un ko es daru, tad par to visu jums pastāstīs Tihiks, mīļais brālis un uzticamais kalps Kungā.</VERS>
      <VERS vnumber="22">Es tāpēc sūtīju viņu pie jums, lai jums būtu ziņas par mūsu stāvokli un lai iepriecinātu jūsu sirdis.</VERS>
      <VERS vnumber="23">Miers lai ir brāļiem un mīlestība līdz ar ticību no Dieva Tēva un Kunga Jēzus Kristus!</VERS>
      <VERS vnumber="24">Žēlastība ar visiem, kas mīl mūsu Kungu Jēzu Viņa neiznīcībā. Amen.</VERS>
    </CHAPTER>
  </BIBLEBOOK>
  <BIBLEBOOK bname="Philipper" bnumber="50" bsname="Phil">
    <CHAPTER cnumber="1">
      <VERS vnumber="1">Pāvils un Timotejs, Jēzus Kristus kalpi, visiem Jēzus Kristus svētajiem, kas dzīvo Filipos, arī bīskapiem un diakoniem.</VERS>
      <VERS vnumber="2">Lai jums žēlastība un miers no Dieva, mūsu Tēva, un Kunga Jēzus Kristus!</VERS>
      <VERS vnumber="3">Es pateicos savam Dievam, kad vien jūs pieminu,</VERS>
      <VERS vnumber="4">Vienmēr visās savās lūgšanās par jums visiem ar prieku aizlūgdams,</VERS>
      <VERS vnumber="5">Par jūsu līdzdalību Kristus evaņģēlijā no pirmās dienas līdz šim laikam.</VERS>
      <VERS vnumber="6">Es esmu stipri pārliecināts par to, ka Tas, kas jūsos labo darbu iesācis, to arī pabeigs līdz Jēzus Kristus dienai.</VERS>
      <VERS vnumber="7">Tas ir taisnīgi, ka es par jums visiem domāju, jo jūs esat līdzdalībnieki manā priekā, manās važās, evaņģēlija aizstāvēšanā un nostiprināšanā.</VERS>
      <VERS vnumber="8">Jo Dievs ir mans liecinieks, ka es ilgojos pēc jums visiem Jēzus Kristus mīlestībā.</VERS>
      <VERS vnumber="9">Un par to es lūdzu Dievu, lai jūsu mīlestība vairāk un vairāk pieaugtu zināšanā un visādā izpratnē,</VERS>
      <VERS vnumber="10">Lai jūs izšķirtos par labāko, ka jūs Kristus dienā būtu tīri un nevainojami,</VERS>
      <VERS vnumber="11">Caur Jēzu Kristu pilni taisnības augļu Dieva godam un slavai.</VERS>
      <VERS vnumber="12">Bet es gribu, brāļi, lai jūs zinātu, ka mani tagadējie apstākļi vairāk sekmējuši evaņģēliju,</VERS>
      <VERS vnumber="13">Jo manas važas Kristū ir kļuvušas zināmas visai sardzei un visiem citiem;</VERS>
      <VERS vnumber="14">Un daudzi brāļi Kungā, iedvesmoti no manām važām, arvien sekmīgāk uzdrošinās bezbailīgi sludināt Dieva vārdu.</VERS>
      <VERS vnumber="15">Daži gan sludina Kristu naida un strīda dēļ, bet citi no labas gribas;</VERS>
      <VERS vnumber="16">Daži aiz mīlestības, zinādami, ka esmu iecelts evaņģēlija aizstāvēšanai;</VERS>
      <VERS vnumber="17">Bet kas sludina Kristu ķildošanās un ne labā nolūkā, tiem prātā manām važām pievienot vēl bēdas.</VERS>
      <VERS vnumber="18">Bet kas par to? Vai ar izlikšanos, vai patiesībā, kad tik Kristus visādos veidos tiek sludināts! Par to es priecājos un arī turpmāk priecāšos.</VERS>
      <VERS vnumber="19">Jo es zinu, ka tas, pateicoties jūsu lūgšanai un Jēzus Kristus gara atbalstam, noderēs man pestīšanai.</VERS>
      <VERS vnumber="20">Es gaidu un ceru, ka es nekad kaunā nepalikšu, bet visā paļāvībā kā vienmēr, ta arī tagad Kristus tiks pagodināts manā miesā, vai nu man dzīvojot, vai mirstot.</VERS>
      <VERS vnumber="21">Jo Kristus ir mana dzīve, bet nāve ieguvums.</VERS>
      <VERS vnumber="22">Bet ja dzīvošana miesā nes manam darbam augļus, tad es nezinu, ko lai izvēlos?</VERS>
      <VERS vnumber="23">Es tieku bīdīts no divām pusēm; es kāroju atraisīties un būt kopā ar Kristu, tas būtu tas vislabākais,</VERS>
      <VERS vnumber="24">Bet jūsu dēļ nepieciešams palikt vēl miesā,</VERS>
      <VERS vnumber="25">Un to es visā paļāvībā zinu, ka es palikšu pie jums visiem jūsu ticības un prieka sekmēšanai,</VERS>
      <VERS vnumber="26">Lai jūsu līksmība Jēzus Kristus vārdā būtu jo lielāka manis dēļ, kad es atkal aiziešu pie jums.</VERS>
      <VERS vnumber="27">Tikai dzīvojiet Kristus evaņģēlija cienīgi, lai es, pie jums aizgājis, redzētu vai atkal prombūtnē dzirdētu par jums, ka jūs esat vienā garā un vienprātīgi strādājat evaņģēlija ticības labā. (Ef 4,1; Kol 1,10; 1 Tes 2,12)</VERS>
      <VERS vnumber="28">Un nekad nebīstieties no pretiniekiem, jo tas viņiem ir pazudināšanas, bet jums pestīšanas cēlonis, un tas no Dieva.</VERS>
      <VERS vnumber="29">Jo tas jums dots: nevien uz Kristu ticēt, bet arī par Viņu ciest.</VERS>
      <VERS vnumber="30">Tā pati cīņa, kādu pie manis redzējāt un tagad par mani dzirdat, arī jums jāizcīna.</VERS>
    </CHAPTER>
    <CHAPTER cnumber="2">
      <VERS vnumber="1">Ja ir kāds iepriecinājums Kristū, ja kāds mīlestības mierinājums, ja kāda gara sadraudzība, ja ir kāda sirsnīga līdzjūtība,</VERS>
      <VERS vnumber="2">Tad piepildiet manu prieku, būdami vienprātīgi, vienoti mīlestībā, vienoti domās un nodomos!</VERS>
      <VERS vnumber="3">Nedariet neko ķildas vai tukša goda dēļ, bet pazemībā viens otru uzskatiet augstāku par sevi!</VERS>
      <VERS vnumber="4">Nerūpējieties tikai par to, kas ir savs, bet arī par to, kas ir cita!</VERS>
      <VERS vnumber="5">Esiet tādā pārliecībā kā Jēzus Kristus,</VERS>
      <VERS vnumber="6">Kas, Dieva veidā būdams, neuzskatīja par laupījumu līdzināties Dievam.</VERS>
      <VERS vnumber="7">Bet Viņš atteicās no sevis, pieņemdams kalpa veidu. Kļūdams cilvēkiem līdzīgs, Viņš ārīgi izskatījās kā cilvēks.</VERS>
      <VERS vnumber="8">Viņš pazemojās, kļūdams paklausīgs līdz nāvei, līdz pat krusta nāvei.</VERS>
      <VERS vnumber="9">Tāpēc arī Dievs Viņu paaugstinājis un devis Viņam vārdu pār visiem vārdiem,</VERS>
      <VERS vnumber="10">Lai Jēzus vārdā ceļos kristu visi, kas debesīs, virs zemes un pazemē,</VERS>
      <VERS vnumber="11">Un lai katra mēle apliecinātu, ka Kungs Jēzus Kristus ir Dieva Tēva godībā.</VERS>
      <VERS vnumber="12">Tāpēc, mani vismīļie, (kā jūs vienmēr bijāt paklausīgi) strādājiet savas pestīšanas labā bailēs un drebēšanā ne tikai manā klātbūtnē, bet vēl vairāk manā prombūtnē!</VERS>
      <VERS vnumber="13">Jo Dievs ir Tas, kas jūsos rada gribu un izpildīšanu pēc savas labpatikas.</VERS>
      <VERS vnumber="14">Dariet visu bez kurnēšanas un bez kavēšanās.</VERS>
      <VERS vnumber="15">Lai jūs būtu bez pārmetumiem un patiesi Dieva bērni, nevainojami ļaunas un samaitātas tautas vidū; starp tiem mirdziet kā spīdekļi pasaulē!</VERS>
      <VERS vnumber="16">Turiet dzīvības vārdu manam godam Kristus dienā, jo ne velti es skrēju, ne velti strādāju.</VERS>
      <VERS vnumber="17">Bet ja es tieku upurēts upurim un jūsu ticības kalpošanai, tad es priecājos un priecāšos kopā ar jums visiem.</VERS>
      <VERS vnumber="18">Tāpat arī jūs priecājieties, priecādamies līdz ar mani!</VERS>
      <VERS vnumber="19">Bet Kungā Jēzū es ceru drīz sūtīt pie jums Timoteju, lai, uzzinājis, kā jums klājas, es būtu apmierināts.</VERS>
      <VERS vnumber="20">Jo man nav neviena tik vienprātīga, kas rūpētos sirsnīgā līdzdalībā par jums.</VERS>
      <VERS vnumber="21">Jo visi meklē savu, bet ne Jēzus Kristus labumu.</VERS>
      <VERS vnumber="22">Bet viņa uzticamību pazīstiet no tā, ka viņš kopā ar mani kalpojis evaņģēlijam kā dēls tēvam.</VERS>
      <VERS vnumber="23">Tāpēc es ceru sūtīt viņu pie jums, tiklīdz pārskatāms būs mans stāvoklis.</VERS>
      <VERS vnumber="24">Bet es paļaujos uz Kungu, ka arī pats drīz pie jums aiziešu.</VERS>
      <VERS vnumber="25">Tomēr man šķita nepieciešami sūtīt pie jums Epafrodītu, manu brāli un līdzstrādnieku, un cīņas biedru, bet jūsu sūtni un palīgu manā trūkumā,</VERS>
      <VERS vnumber="26">Tāpēc ka viņš ļoti ilgojās pēc jums visiem un bija nobēdājies par to, ka jūs dzirdējuši par viņa slimību.</VERS>
      <VERS vnumber="27">Viņš tiešām bija līdz nāvei slims; bet Dievs apžēloja viņu, un ne vien viņu, bet arī mani, lai man nebūtu bēdas uz bēdām.</VERS>
      <VERS vnumber="28">Tāpēc jo steidzīgāk es viņu sūtīju, lai jūs, viņu redzēdami, priecātos un man nebūtu rūpju.</VERS>
      <VERS vnumber="29">Tātad uzņemiet viņu visā priekā Kunga vārdā un turiet viņu godā,</VERS>
      <VERS vnumber="30">Jo Kristus darba dēļ viņš nonāca tuvu nāvei, likdams savu dzīvību ķīlā, lai aizpildītu to, kas iztrūka no jūsu puses kalpošanā manā labā.</VERS>
    </CHAPTER>
    <CHAPTER cnumber="3">
      <VERS vnumber="1">Bez tam, mani brāļi, priecājieties Kungā! To pašu jums rakstīt man nav apgrūtinājums, bet jums nepieciešams.</VERS>
      <VERS vnumber="2">Sargieties no suņiem, sargieties no ļaunajiem strādniekiem, sargieties no sagraizīšanas!</VERS>
      <VERS vnumber="3">Jo apgraizīšana esam mēs, kas garā kalpojam Dievam un dižojamies Jēzū Kristū, un nepaļaujamies uz miesu,</VERS>
      <VERS vnumber="4">Lai gan es varētu uzticēties arī miesai, es to varētu vēl vairāk: </VERS>
      <VERS vnumber="5">Astotajā dienā esmu apgraizīts, esmu no Izraēļa tautas, no Benjamīna cilts, ebrejs no ebrejiem, pēc likuma farizejs,</VERS>
      <VERS vnumber="6">Savā tieksmē Dieva Baznīcas vajātājs un tās taisnības, kas balstās uz bauslību, nevainojams pildītājs.</VERS>
      <VERS vnumber="7">Bet kas man bija ieguvums, to es Kristus dēļ uzskatu par zaudējumu.</VERS>
      <VERS vnumber="8">Tiešām, es uzskatu par zaudējumu visu sava Kunga Jēzus Kristus pazīšanas dēļ, kas visu pārspēj; tās dēļ es visu esmu zaudējis un uzskatu par mēsliem, lai Kristu iegūtu</VERS>
      <VERS vnumber="9">Un atrastos Viņā ne savas taisnības dēļ, kas izriet no bauslības, bet tās dēļ, kas izriet no ticības uz Jēzu Kristu. Tā, taisnība, pamatota ticībā, nāk no Dieva.</VERS>
      <VERS vnumber="10">Lai atzītu Viņu un Viņa augšāmcelšanās spēku, un Viņa ciešanu sadraudzību, es gribu būt līdzīgs Viņam nāvē,</VERS>
      <VERS vnumber="11">Lai sasniegtu augšāmcelšanos no miroņiem;</VERS>
      <VERS vnumber="12">Ne tāpēc, ka es jau to būtu saņēmis vai būtu pilnīgs, bet es tiecos, lai to satvertu tā, kā arī mani satvēris Jēzus Kristus.</VERS>
      <VERS vnumber="13">Brāļi, es nedomāju, ka es to būtu satvēris, bet vienu gan: aizmirsdams to, kas aiz manis, es tiecos pēc tā, kas priekšā,</VERS>
      <VERS vnumber="14">Es steidzos pretim mērķim  Dieva augstā aicinājuma godalgai Kristū Jēzū.</VERS>
      <VERS vnumber="15">Visi, kas esam pilnīgi, domāsim tā, bet ja jūs būtu citādās domās, tad Dievs jums arī šo atklās.</VERS>
      <VERS vnumber="16">Tāpēc, ko esam sasnieguši, pie tā virziena turēsimies, lai mēs būtu vienprātīgi.</VERS>
      <VERS vnumber="17">Brāļi, sekojiet manai priekšzīmei un vērojiet tos, kas pēc mūsu parauga dzīvo!</VERS>
      <VERS vnumber="18">Jo daudzi, par kuriem es jums bieži sacīju (bet tagad saku raudādams), dzīvo tā kā Kristus krusta ienaidnieki.</VERS>
      <VERS vnumber="19">Viņu gals ir pazušana, to dievs ir viņu vēders, un kauns ir viņu gods; tie tiecas pēc pasaulīgā,</VERS>
      <VERS vnumber="20">Bet mēs dzīvojam debesīm, no kurienes arī gaidām Pestītāju, mūsu Kungu Jēzu Kristu.</VERS>
      <VERS vnumber="21">Viņš pārveidos mūsu pazemības miesu, pieskaņodams to savai godības miesai, ar spēku, kurā Viņš spēj pakārtot sev visu.</VERS>
    </CHAPTER>
    <CHAPTER cnumber="4">
      <VERS vnumber="1">Tātad, mani vismīļie brāļi, pēc kuriem es ļoti ilgojos, mans prieks un mans vainagojums, esiet pastāvīgi Kungā, jūs mīļie!</VERS>
      <VERS vnumber="2">Es lūdzu Evodiju un es lūdzu Sintihu būt vienprātīgām Kunga vārdā.</VERS>
      <VERS vnumber="3">Arī tevi, mans īstais darba biedr, es lūdzu, palīdzi viņām, kas kopā ar mani, Klementu un citiem maniem palīgiem strādājušas evaņģēlija labā. Viņu vārdi ir ierakstīti dzīvības grāmatā.</VERS>
      <VERS vnumber="4">Priecājaties Kungā; es atkārtoti saku: priecājieties!</VERS>
      <VERS vnumber="5">Jūsu laipnība lai ir zināma visiem cilvēkiem; Kungs ir tuvu,</VERS>
      <VERS vnumber="6">Neraizējieties ne par ko, bet jūsu lūgšanas un aizlūgumi lai nāk Dieva priekšā; visā pateicībā izsakiet savu vēlēšanos Viņam!</VERS>
      <VERS vnumber="7">Un Dieva miers, kas pārspēj visu saprašanu, lai pasarga jūsu sirdis un jūsu domas Jēzū Kristū!</VERS>
      <VERS vnumber="8">Beidzot, brāļi, kas ir patiess, kas godājams, kas taisnīgs, kas svēts, kas patīkams, kam laba slava, kas tikumīgs, kas cildināms, to domājiet!</VERS>
      <VERS vnumber="9">Un ko jūs mācījāties, un ko saņēmāt, un ko dzirdējāt, un ko pie manis redzējāt, to dariet! Un Dieva miers būs ar jums.</VERS>
      <VERS vnumber="10">Bet es ļoti priecājos Kungā, ka jūs beigās atkal atplaukāt gādībā par mani, kā arī agrāk jau gādājāt, bet apstākļi jūs traucēja.</VERS>
      <VERS vnumber="11">Ne trūkuma dēļ es to saku, jo esmu mācījies apmierināties ar to, kas man ir.</VERS>
      <VERS vnumber="12">Es protu pazemoties, protu arī pārpilnībā dzīvot (visur un pie visa kā esmu pieradis): būt paēdis un būt izsalcis, dzīvot pārpilnībā un ciest trūkumu,</VERS>
      <VERS vnumber="13">Es visu spēju Tanī, kas mani stiprina.</VERS>
      <VERS vnumber="14">Tomēr jūs labi darījāt, dalīdamies ar mani manās bēdās.</VERS>
      <VERS vnumber="15">Bet arī jūs, filipieši, ziniet, ka no evaņģēlija sludināšanas sākuma kā aizgāju no Maķedonijas, neviena draudze nav vienojusies ar mani došanā un ņemšanā, kā jūs vieni.</VERS>
      <VERS vnumber="16">Jo arī uz Tesalonīki jūs sūtījāt vienreiz un otrreiz to, kas man bija vajadzīgs.</VERS>
      <VERS vnumber="17">Ne it kā es meklētu dāvanas, bet es meklēju ieguvumu, kas vairotos jums par labu.</VERS>
      <VERS vnumber="18">Man viss ir un ir pārpilnībā. Saņēmis no Epafrodīta to, ko jūs sūtījāt, šo saldo smaržu, Dievam pieņemamo un patīkamo upuri, es esmu nodrošināts.</VERS>
      <VERS vnumber="19">Bet mans Dievs savā bagātībā lai piepilda visas jūsu vēlēšanās Jēzus Kristus godībā!</VERS>
      <VERS vnumber="20">Dievam un mūsu Tēvam lai gods mūžīgi mūžos! Amen.</VERS>
      <VERS vnumber="21">Sveiciniet ikvienu svēto Kristū Jēzū!</VERS>
      <VERS vnumber="22">Jūs sveicina brāļi, kas pie manis. Jūs sveicina visi svētie, bet sevišķi tie, kas no ķeizara nama.</VERS>
      <VERS vnumber="23">Mūsu Kunga Jēzus Kristus žēlastība lai ir ar jūsu garu! Amen.</VERS>
    </CHAPTER>
  </BIBLEBOOK>
  <BIBLEBOOK bname="Kolosser" bnumber="51" bsname="Kol">
    <CHAPTER cnumber="1">
      <VERS vnumber="1">Pāvils, saskaņā ar Dieva prātu Jēzus Kristus apustulis, un brālis Timotejs</VERS>
      <VERS vnumber="2">Tiem svētajiem, kas dzīvo Kolosā, un ticīgajiem brāļiem Kristū Jēzū:</VERS>
      <VERS vnumber="3">Žēlastība jums un miers no Dieva, mūsu Tēva, un Kunga Jēzus Kristus! Mēs pateicamies Dievam un mūsu Kunga Jēzus Kristus Tēvam un vienmēr lūdzam par jums Dievu,</VERS>
      <VERS vnumber="4">Jo dzirdējām, kāda ir jūsu ticība uz Jēzu Kristu un jūsu mīlestība uz visiem svētajiem.</VERS>
      <VERS vnumber="5">Tās cerības dēļ, kas jums paredzēta debesīs, par ko jūs dzirdējāt evaņģēlija patiesības mācībā,</VERS>
      <VERS vnumber="6">Kas aizgāja līdz jums un tāpat visā pasaulē nes augļus, un aug līdzīgi kā pie jums kopš tās dienas, kad jūs dzirdējāt un pazināt Dieva žēlastību patiesībā,</VERS>
      <VERS vnumber="7">Kā to jums mācīja mūsu mīļais līdzstrādnieks Epafra, šis uzticamais Kristus kalps jūsu labā,</VERS>
      <VERS vnumber="8">Kas stāstīja arī mums par jūsu mīlestību garā.</VERS>
      <VERS vnumber="9">Tāpēc arī mēs kopš tās dienas, kad to dzirdējām, nebeidzam, Dievu piesauktdami, par jums lūgt, lai jūs tiktu piepildīti ar Viņa prāta atzīšanu visā garīgajā gudrībā un saprašanā,</VERS>
      <VERS vnumber="10">Lai jūsu dzīve būtu Dieva cienīga un Viņam visumā patīkama, jo jūs nesīsiet augļus visos labos darbos un pieaugsiet Dieva apziņā,</VERS>
      <VERS vnumber="11">Lai jūs, saskaņoti ar Viņa godības varenību, visā spēkā stiprināti, visā pacietībā un lēnprātībā priecīgi</VERS>
      <VERS vnumber="12">Pateiktos Dievam Tēvam, kas mūs darījis cienīgus būt par līdzdalībniekiem svēto mantojuma gaismā.</VERS>
      <VERS vnumber="13">Viņš izglāba mūs no tumsības varas un pārcēla sava mīļā Dēla valstībā.</VERS>
      <VERS vnumber="14">Kurā mums caur Viņa asinīm pestīšana un grēku piedošana.</VERS>
      <VERS vnumber="15">Viņš ir neredzamā Dieva attēls, visas radības pirmdzimtais,</VERS>
      <VERS vnumber="16">Jo Viņā radīts viss, kas ir debesīs un virs zemes: redzamais un neredzamais, gan troņi, gan valdības, gan priekšnieki, gan varas: viss caur Viņu un Viņa dēļ radīts:</VERS>
      <VERS vnumber="17">Un Viņš ir pirms visa, un viss pastāv Viņā.</VERS>
      <VERS vnumber="18">Un Viņš ir miesas - Baznīcas galva. Viņš ir sākums, pirmdzimtais no mirušajiem, lai Viņš starp visiem būtu pirmais.</VERS>
      <VERS vnumber="19">Un Viņam labpatika, ka visa pilnība mājotu Viņā,</VERS>
      <VERS vnumber="20">Lai caur Viņu visu izlīdzinātu ar sevi, nodibinot ar savām krusta asinīm mieru gan to starpā, kas ir virs zemes, gan debesīs.</VERS>
      <VERS vnumber="21">Arī jūs kādreiz bijāt atsvešinājušies un ar ļauniem darbiem naidīgi noskaņoti.</VERS>
      <VERS vnumber="22">Bet tagad Viņš izlīdzinājis savā cilvēka miesā, izciezdams nāvi, lai jūs Viņa priekšā būtu svēti un neaptraipīti, un nevainojami,</VERS>
      <VERS vnumber="23">Ja tikai paliksiet ticībā nesatricināmi un pastāvīgi un nenovērsīsieties no cerības, ko sniedz evaņģēlijs, ko jūs dzirdējāt un kas pasludināts visai radībai zem debess; tam arī es, Pāvils, kalpoju.</VERS>
      <VERS vnumber="24">Tagad es priecājos savās ciešanās par jums, savā miesa papildinādams to, kas iztrūkst Kristus ciešanās, par Viņa miesu, kas ir Baznīca.</VERS>
      <VERS vnumber="25">Tās kalps esmu kļuvis saskaņā ar Dieva rīkojumu, ko man devis jūsu dēļ, lai es piepildītu Dieva vārdu.</VERS>
      <VERS vnumber="26">Noslēpums, kas no mūžiem un no paaudžu paaudzēm bija apslēpts, tagad ir atklāts Viņa svētajiem.</VERS>
      <VERS vnumber="27">Dievs viņiem gribēja darīt zināmu, cik bagāta ir šī noslēpuma godība starp pagāniem; un tas ir Kristus, godības cerība jūsos.</VERS>
      <VERS vnumber="28">Viņu mēs sludinām, pamudinādami katru cilvēku un mācīdami visā gudrībā, lai katru cilvēku darītu pilnīgu Jēzū Kristū.</VERS>
      <VERS vnumber="29">Tāpēc es arī strādāju, cīnīdamies saskaņā ar Viņa darbību, kas manī izpaužas spēkā.</VERS>
    </CHAPTER>
    <CHAPTER cnumber="2">
      <VERS vnumber="1">Jo es gribu, lai jūs zinātu, cik lielas rūpes man bija par jums un par tiem, kas dzīvo Lāodikejā, un par visiem, kas manu miesīgo vaigu nav redzējuši,</VERS>
      <VERS vnumber="2">Lai viņu sirdis tiktu iepriecinātas mīlestības pamācībā un bagātīgi iegūtu atziņas pilnību Dieva Tēva un Jēzus Kristus noslēpumu pazīšanai.</VERS>
      <VERS vnumber="3">Viņā ir apslēpti visi gudrības un zinību krājumi.</VERS>
      <VERS vnumber="4">Bet es jums saku, lai neviens jūs nepieviļ ar daiļrunīgām runām;</VERS>
      <VERS vnumber="5">Jo lai gan miesīgi es neesmu klāt, bet garā esmu ar jums un priecīgs redzu jūsu kārtību un jūsu stipro ticību uz Kristu.</VERS>
      <VERS vnumber="6">Kā jūs Kungu Jēzu Kristu esat pieņēmuši, tā arī dzīvojiet Viņā,</VERS>
      <VERS vnumber="7">Iesakņodamies un pamatodamies Viņā, nostiprināti ticībā, kā jūs to mācījāties, un ar pateicību pieaugdami Viņā.</VERS>
      <VERS vnumber="8">Pielūkojiet, lai kāds jūs nepieviļ ar savu prātniecību un tukšiem maldiem, kas dibināti uz cilvēku mācībām un pasaules pamatspēkiem, bet ne uz Kristu,</VERS>
      <VERS vnumber="9">Jo Viņā mājo miesā ietvertā Dievības pilnība.</VERS>
      <VERS vnumber="10">Arī jūs pilnīgi Viņā, kas ir galva visām varām un spēkiem.</VERS>
      <VERS vnumber="11">Viņā jūs esat apgraizīti apgraizīšanā, kas nav ar roku izdarīta cilvēka miesas atdalīšanai, bet Kristus apgraizīšanā.</VERS>
      <VERS vnumber="12">Kristībā jūs kopā ar Viņu esat apbedīti un Viņā jūs esat augšāmcēlušies caur ticību Dieva spēkam, kas Viņu uzmodinājis no miroņiem.</VERS>
      <VERS vnumber="13">Viņš jūs, kas grēkodami un savas miesas neapgraizīšanas dēļ bijāt miruši, kopā ar Viņu darīja dzīvus, piedodams jums visus grēkus;</VERS>
      <VERS vnumber="14">Viņš izdzēsa pret mums vērsto likuma parādrakstu, kas bija pret mums, un pieņēma to no mūsu vidus, pienaglodams krustā.</VERS>
      <VERS vnumber="15">Viņš atbruņoja valdības un varas, droši atstādams tās kaunā un pats sevī svinēdams uzvaru pār tām.</VERS>
      <VERS vnumber="16">Tāpēc lai neviens jūs netiesā ēdiena vai dzēriena dēļ, vai sakarā ar svētkiem, jauno mēnesi vai sabatu.</VERS>
      <VERS vnumber="17">Šī ir ēna tam, kam jānotiek, bet miesa ir Kristus.</VERS>
      <VERS vnumber="18">Lai neviens, kam patīk pazemošanās un kalpošana eņģeļiem, jūs nepieviļ! Tāds lepojas ar to, ko viņš nav redzējis, bez pamata būdams iedomīgs savā miesas prātā.</VERS>
      <VERS vnumber="19">Tāds neturas pie galvas, no kuras ar locītavu un dzīslu palīdzību visa miesa tiek savienota un kopā saturēta, un aug Dieva augumā.</VERS>
      <VERS vnumber="20">Ja jūs kopā ar Kristu šīs pasaules pamatspēkiem esat miruši, ko tad jūs vēl, it kā dzīvodami pasaulē, uzņematies priekšrakstus;</VERS>
      <VERS vnumber="21">To neskar, to nebaudi, tam nepieskaries!</VERS>
      <VERS vnumber="22">Tas viss lemts lietošanai un iznīcībai, jo tie ir cilvēku likumi un mācības.</VERS>
      <VERS vnumber="23">Tām gan ir šķietama gudrība tur, kur ir pašizdomāti dievkalpojumi, pašpazemošanās un miesas mērdēšana, bet tie ir bez vērtības, jo kalpo vienīgi miesas apmierinājumam.</VERS>
    </CHAPTER>
    <CHAPTER cnumber="3">
      <VERS vnumber="1">Tāpēc, ja jūs kopā ar Kristu esat augšāmcēlušies, tad meklējiet pēc tā, kas augšā, kur Kristus sēž pie Dieva labās rokas!</VERS>
      <VERS vnumber="2">Domājiet par to, kas augšā, bet ne par to, kas virs zemes!</VERS>
      <VERS vnumber="3">Jo jūs mirāt, bet jūsu dzīvība līdz ar Kristu apslēpta Dievā.</VERS>
      <VERS vnumber="4">Kad parādīsies Kristus, jūsu dzīvība, tad arī jūs parādīsieties godībā līdz ar Viņu.</VERS>
      <VERS vnumber="5">Tāpēc nonāvējiet savos locekļos zemisko: netiklību, nešķīstību, kaislību, ļaunās kārības un mantkārību, kas ir kalpošana elkiem!</VERS>
      <VERS vnumber="6">Tā visa dēļ nāk Dieva dusmas pār netiklības bērniem.</VERS>
      <VERS vnumber="7">Arī jūs kādreiz bijāt tām pakļāvušies, kad tanīs dzīvojāt.</VERS>
      <VERS vnumber="8">Bet tagad arī jūs atmetiet to visu: dusmas, sarūgtinājumu, ļaunprātību, zaimus un nekaunīgus vārdus no jūsu mutes!</VERS>
      <VERS vnumber="9">Nemelojiet viens otram! Novelciet veco cilvēku kopā ar viņa darbiem</VERS>
      <VERS vnumber="10">Un apģērbiet jauno, kas atjaunojas atziņā saskaņā ar viņa Radītāja attēlu,</VERS>
      <VERS vnumber="11">Kur vairs nav ne pagāna, ne jūda, ne apgraizītā, ne neapgraizīta, ne barbara, ne skita, ne verga, ne brīvā, bet viss un visos ir Kristus.</VERS>
      <VERS vnumber="12">Tāpēc kā Dieva izredzētie, svētie un mīlētie tērpieties sirsnīgā žēlsirdībā, laipnībā, pazemībā, lēnprātībā, pacietībā,</VERS>
      <VERS vnumber="13">Viens otru paciezdami un cits citam piedodami, ja vienam pret otru ir kāda sūdzība: kā Kungs jums piedevis, tā arī jūs.</VERS>
      <VERS vnumber="14">Bet pāri visam tam lai jums ir mīlestība, kas ir pilnības saite!</VERS>
      <VERS vnumber="15">Un Kristus miers lai gavilē jūsu sirdīs, kam jūs esat aicināti vienā miesā! Esiet pateicīgi!</VERS>
      <VERS vnumber="16">Kristus vārds lai bagātīgi mājo jūsos, pamāciet un pamudiniet viens otru visā gudrībā! Pateicībā Dievam dziediet savās sirdīs psalmus, slavas dziesmas un garīgās dziesmas!</VERS>
      <VERS vnumber="17">Un visu, ko jūs darāt vārdos vai darbos, to visu dariet Kunga Jēzus Kristus vārdā, pateikdamies Dievam un Tēvam caur Viņu!</VERS>
      <VERS vnumber="18">Sievas, esiet padotas saviem vīriem, jo tā tam jābūt Kunga vārdā.</VERS>
      <VERS vnumber="19">Vīri, mīliet savas sievas un neesiet skarbi pret viņām!</VERS>
      <VERS vnumber="20">Bērni, paklausiet visur saviem vecākiem, jo tā tas patīk Kungam.</VERS>
      <VERS vnumber="21">Tēvi, nekaitiniet savus bērnus, lai tie nekļūtu mazdūšīgi!</VERS>
      <VERS vnumber="22">Kalpi, paklausiet visā saviem šīs zemes kungiem, kalpodami nevien acu priekšā, it kā gribēdami cilvēkiem izpatikt, bet sirds vienkāršībā un Dieva bijībā!</VERS>
      <VERS vnumber="23">Visu, ko jūs darāt, dariet no sirds it kā Dievam, bet ne cilvēkiem,</VERS>
      <VERS vnumber="24">Zinādami, ka jūs mantojuma algu saņemsiet no Kunga. Kalpojiet Kungam Kristum!</VERS>
      <VERS vnumber="25">Jo kas netaisnību dara, tas saņems to, ko viņš netaisnīgi padarījis; Dievs nevērtē personu pēc tās stāvokļa.</VERS>
    </CHAPTER>
    <CHAPTER cnumber="4">
      <VERS vnumber="1">Kungi, dariet saviem kalpiem taisnīgi un pareizi, zinot, ka arī jums ir Kungs debesīs!</VERS>
      <VERS vnumber="2">Esiet pastāvīgi lūgšanā un pateicībā modri!</VERS>
      <VERS vnumber="3">Reizē lūdziet Dievu arī par mums, lai Dievs mums atver mācīšanas durvis Kristus noslēpumu sludināšanai (kura dēļ es esmu važās),</VERS>
      <VERS vnumber="4">Lai es to pasludinātu, kā man pienākas sludināt. (Ef.6,19; 2.Tes.3,1)</VERS>
      <VERS vnumber="5">Gudri izturieties pret tiem, kas ir ārpusē! Izmantojiet laiku!</VERS>
      <VERS vnumber="6">Jūsu runai vienmēr jābūt laipnai, sālī sālītai, lai jūs zinātu, kā katram atbildēt.</VERS>
      <VERS vnumber="7">Visu, kas attiecas uz mani, paziņos jums Tihiks, vismīļais brālis un uzticamais kalps, un līdzstrādnieks Kungā.</VERS>
      <VERS vnumber="8">Lai viņš uzzinātu, kā jums klājas, un lai iepriecinātu jūsu sirdis, es viņu sūtīju šim nolūkam</VERS>
      <VERS vnumber="9">Kopā ar mīlēto un uzticamo brāli Onēzimu, kas ir no jums. Tie jums darīs zināmu visu, kas šeit notiek.</VERS>
      <VERS vnumber="10">Jūs sveicina mans līdzgūsteknis Aristarhs un Barnabas brāļa dēls Marks  par viņu jūs jau saņēmāt norādījumus; kad viņš ieradīsies pie jums, uzņemiet to!</VERS>
      <VERS vnumber="11">Un Jēzus, kas tiek saukts Justs, no apgraizītajiem. Šie, kas mani iepriecināja, ir vienīgie mani palīgi Dieva valstības darbā.</VERS>
      <VERS vnumber="12">Jūs sveicina vēl Kristus kalps Epafra, kas ir no jums. Viņš savās lūgšanās pastāvīgi par jums rūpējas, lai jūs būtu pilnīgi un lai izpildītu visu, ko Dievs grib.</VERS>
      <VERS vnumber="13">Es dodu liecību par viņu, ka viņš daudz rūpējas par jums un par visiem, kas dzīvo Lāodikejā un Hierapolē.</VERS>
      <VERS vnumber="14">Jūs sveicina vismīļais ārsts Lūkass un Dēma. </VERS>
      <VERS vnumber="15">Sveiciniet brāļus, kas dzīvo Lāodikejā un Nimfu, un draudzi, kas ir viņa namā!</VERS>
      <VERS vnumber="16">Kad šo vēstuli izlasīs pie jums, tad parūpējieties, lai tā tiktu lasīta arī lāodikejiešu draudzē, bet to, kas Lāodikejā, lasiet jūs!</VERS>
      <VERS vnumber="17">Bet Arhipam sakiet: Pielūko, ka tu izpildītu uzdevumu, ko saņēmi Kunga vārdā!</VERS>
      <VERS vnumber="18">Sveiciens ar manu, Pāvila, roku. Pieminiet manas važas! Žēlastība ar jums! Amen.</VERS>
    </CHAPTER>
  </BIBLEBOOK>
  <BIBLEBOOK bname="1 Thessalonicher" bnumber="52" bsname="1Thes">
    <CHAPTER cnumber="1">
      <VERS vnumber="1">Pāvils un Silvāns, un Timotejs tesalonīkiešu draudzei Dievā Tēvā un Kungā Jēzū Kristū:</VERS>
      <VERS vnumber="2">Žēlastība jums un miers! Mēs vienmēr pateicamies Dievam par jums visiem, pieminēdami jūs bez mitēšanās savās lūgšanās.</VERS>
      <VERS vnumber="3">Mēs atminamies jūsu ticības darbu un pūles, un mīlestību, un izturību cerībā uz mūsu Kungu Jēzu Kristu Dieva un mūsu Tēva priekšā.</VERS>
      <VERS vnumber="4">Mēs zinām, Dieva mīlētie brāļi, ka jūs esat izredzēti,</VERS>
      <VERS vnumber="5">Jo mūsu evaņģēlijs bija pie jums ne tikvien vārdos, bet arī spēkā un Svētajā Garā, un visā pilnībā, kā jau jūs zināt, kādi mēs bijām pie jums jūsu dēļ.</VERS>
      <VERS vnumber="6">Svētā Gara priekā pieņemdami vārdu daudzās apspiešanās, jūs kļuvāt mūsu un Kunga sekotāji.</VERS>
      <VERS vnumber="7">Un tā jūs esat priekšzīme visiem ticīgajiem Maķedonijā un Ahajā.</VERS>
      <VERS vnumber="8">Jo no jums izpaudās Kunga mācība ne tikai Maķedonijā un arī Ahajā, bet jūsu ticība uz Dievu izplatījusies visur, tā ka mums nekas vairs nav jāstāsta.</VERS>
      <VERS vnumber="9">Jo viņi īpaši stāsta par mums, kā jūs uzņēmāt mūs un kā jūs no elkiem atgriezāties pie Dieva, lai kalpotu dzīvajam un patiesajam Dievam</VERS>
      <VERS vnumber="10">Un gaidītu no debesīm Viņa Dēlu Jēzu (ko Viņš uzmodināja no miroņiem), kas mūs izglāba no nākamajām dusmām.</VERS>
    </CHAPTER>
    <CHAPTER cnumber="2">
      <VERS vnumber="1">Jūs paši zināt, brāļi, ka mūsu ierašanās pie jums nebija veltīga.</VERS>
      <VERS vnumber="2">Paļaudamies uz mūsu Dievu, mēs sludinām jums Dieva evaņģēliju visā rūpībā, lai gan iepriekš Filipos, kā jūs to zināt, mums bija jācieš un jāpanes apvainojumi.</VERS>
      <VERS vnumber="3">Jo ne maldi, ne nekrietnība, ne viltība ir mūsu sludināšanas cēlonis,</VERS>
      <VERS vnumber="4">Bet Dievs mūs atradis cienīgus, lai uzticētu mums evaņģēliju. Tādēļ mēs sludinām, izpatikdami ne cilvēkiem, bet Dievam, kas pārbauda mūsu sirdis.</VERS>
      <VERS vnumber="5">Jo Dievs ir liecinieks, ka mēs nekad, kā zināt, neuzstājamies ar glaimu runām vai mantkārīgos nolūkos.</VERS>
      <VERS vnumber="6">Un mēs nemeklējam godināšanu no cilvēkiem: ne no jums, ne no citiem.</VERS>
      <VERS vnumber="7">Būdami Kristus apustuļi, mēs drīkstējām jūs apgrūtināt, bet starp jums mēs bijām pilni pazemības kā māte, kas rūpējas par saviem bērniem.</VERS>
      <VERS vnumber="8">Tā, jūs mīlēdami, mēs ļoti vēlējāmies ne vien Dieva evaņģēliju jums dot, bet pat savas dzīvības, jo jūs kļuvāt mums ļoti mīļi.</VERS>
      <VERS vnumber="9">Jo jūs atminaties, brāļi, mūsu darbu un pūles: strādādami naktīm un dienām, lai nevienu no jums neapgrūtinātu, mēs sludinājām Dieva evaņģēliju.</VERS>
      <VERS vnumber="10">Jūs un Dievs esat liecinieki, cik svēti un taisnīgi, un nevainojami mēs izturējāmies pret jums, ticīgajiem,</VERS>
      <VERS vnumber="11">Jums tas zināms, ka mēs katru no jums (kā tēvs savus bērnus)</VERS>
      <VERS vnumber="12">Lūdzām, pamudinājām un pārliecinājām dzīvot tā, lai jūs būtu sava Dieva cienīgi, kas jūs aicinājis savā valstībā un godībā.</VERS>
      <VERS vnumber="13">Tāpēc mēs arī pateicamies Dievam bez mitēšanās, ka jūs Dieva vārdu, kuru no mums dzirdējāt, pieņēmāt ne kā cilvēku mācību, bet (kā tas patiesībā ir) kā Dieva vārdu, jo Viņš jūsos, kas esat ticīgi, darbojas,</VERS>
      <VERS vnumber="14">Jo jūs, brāļi, esat sekotāji tām Dieva draudzēm, kas dzīvo Jēzum Kristum Jūdejā, jo jūs tāpat esat cietuši no saviem tautiešiem, kā arī viņi no jūdiem,</VERS>
      <VERS vnumber="15">Kas nonāvēja Kungu Jēzu un praviešus, kas arī mūs vajāja; bet Dievam tie nepatīk, un viņi ir naidā ar visiem cilvēkiem.</VERS>
      <VERS vnumber="16">Viņi liedz mums sludināt pagāniem pestīšanu; tā viņi allaž piepilda savu grēku mēru, jo Dieva dusmas nākušas pār viņiem līdz galam.</VERS>
      <VERS vnumber="17">Bet mēs, brāļi, šķirti no jums uz īsu laiku ārīgi, ne sirdī, savās lielajās ilgās jo vairāk steidzamies redzēt jūsu vaigu.</VERS>
      <VERS vnumber="18">Jo mēs, sevišķi es, Pāvils, gribējām vienreiz un otrreiz apmeklēt jūs, bet sātans mūs aizkavēja.</VERS>
      <VERS vnumber="19">Jo kas ir mūsu cerība un prieks, un godības vainags? Vai ne jūs, mūsu Kunga Jēzus Kristus priekšā, Viņam atnākot?</VERS>
      <VERS vnumber="20">Jo jūs esat mūsu godība un prieks.</VERS>
    </CHAPTER>
    <CHAPTER cnumber="3">
      <VERS vnumber="1">Tāpēc, nevarēdami ilgāk paciest, nolēmām palikt Atēnās vieni.</VERS>
      <VERS vnumber="2">Un mēs sūtījām mūsu brāli Timoteju, Kristus evaņģēlija Dieva kalpu, lai viņš jūs stiprinātu un pamudinātu ticībā,</VERS>
      <VERS vnumber="3">Lai neviens tagadējos spaidos nesāktu šaubīties, jo jūs paši zināt, ka tam mēs lemti.</VERS>
      <VERS vnumber="4">Jo arī tad, kad bijām pie jums, mēs jums pasludinājām, ka mums būs jācieš apspiešanas, un, kā jūs zināt, tas tā arī notika.</VERS>
      <VERS vnumber="5">Tāpēc es, nevarēdams ilgāk paciest, sūtīju uzzināt, kā ir ar jūsu ticību, vai kārdinātājs nav ievedis jūs kārdināšanā un vai mūsu darbs nav bijis veltīgs.</VERS>
      <VERS vnumber="6">Bet tagad Timotejs no jums atnāca pie mums un pavēstīja mums par jūsu ticību un mīlestību, un ka jūs vienmēr paturat mūs labā piemiņā, ilgodamies mūs redzēt, tāpat kā mēs jūs.</VERS>
      <VERS vnumber="7">Tāpēc, brāļi, jūsu ticības dēļ mēs tikām iepriecināti visos mūsu trūkumos un apspiešanā.</VERS>
      <VERS vnumber="8">Ja jūs tagad pastāvat Kungā, tad mēs dzīvojam.</VERS>
      <VERS vnumber="9">Jo ar kādu pateicību mēs varam jūsu dēļ pateikties Kungam par lielo prieku, ko izjūtam mūsu Dieva priekšā par jums?</VERS>
      <VERS vnumber="10">Dienu un nakti mēs ļoti lūdzam Dievu, lai redzētu jūs vaigā un papildinātu to, kas jūsu ticībai vēl trūkst.</VERS>
      <VERS vnumber="11">Bet mūsu Dievs un Tēvs un mūsu Kungs Jēzus Kristus lai virza mūsu ceļu pie jums!</VERS>
      <VERS vnumber="12">Bet Kungs lai pavairo un bagātus jūs dara mīlestībā savā starpā un ar visiem, tāpat kā mēs ar jums.</VERS>
      <VERS vnumber="13">Un lai stiprina jūsu sirdis, ka tās svētumā būtu nevainojamas mūsu Dieva un Tēva priekšā, kad atnāks mūsu Kungs Jēzus Kristus kopā ar visiem saviem svētajiem. Amen.</VERS>
    </CHAPTER>
    <CHAPTER cnumber="4">
      <VERS vnumber="1">Tālāk, brāļi, mēs jūs lūdzam un pamudinām Kunga Jēzus vārdā, lai jūs, dzirdējuši no mums, kā jādzīvo, tā arī dzīvotu un arvien kļūtu nopelniem bagātāki, lai patiktu Dievam.</VERS>
      <VERS vnumber="2">Jūs jau zināt, kādus priekšrakstus es jums devu Kunga Jēzus vārdā.</VERS>
      <VERS vnumber="3">Jo tāda ir Dieva griba, lai jūs kļūtu svēti. Atturieties no netiklības!</VERS>
      <VERS vnumber="4">Lai katrs zina, ka viņam sava miesa jāglabā svētumā un godā,</VERS>
      <VERS vnumber="5">Bet ne kaislīgā kārībā kā pagāni, kas Dievu nepazīst.</VERS>
      <VERS vnumber="6">Nevienam nebūs savam brālim pāri darīt, nedz viņu kādā darījumā piekrāpt, jo Kungs par to visu atriebj, kā jau agrāk mēs jums sacījām un apliecinājām.</VERS>
      <VERS vnumber="7">Jo Dievs nav mūs aicinājis netiklībai, bet gan svēttapšanai.</VERS>
      <VERS vnumber="8">Tāpēc, kas to nicina, tas nenicina cilvēku, bet Dievu, kas mums devis savu Svēto Garu.</VERS>
      <VERS vnumber="9">Par brālisko mīlestību mums nav vajadzības jums rakstīt, jo Dievs jūs mācījis vienam otru mīlēt.</VERS>
      <VERS vnumber="10">To jūs arī darāt ar visiem brāļiem visā Maķedonijā. Bet, brāļi, mēs jūs lūdzam, lai jūs būtu vēl centīgāki.</VERS>
      <VERS vnumber="11">Centieties, klusu dzīvojot, pildīt savu pienākumu un strādāt savu roku darbu, kā jau mēs to jums piekodinājām.</VERS>
      <VERS vnumber="12">Izturieties godīgi arī pret tiem, kas ārpusē un neiekārojiet nekā sveša!</VERS>
      <VERS vnumber="13">Brāļi, mēs negribam atstāt jūs neziņā arī par aizmigušajiem, lai jūs neskumtu, kā tie, kam nav cerības.</VERS>
      <VERS vnumber="14">Jo, ja mēs ticam, ka Jēzus nomira un ir augšāmcēlies, tāpat kopā ar Viņu Dievs atvedīs tos, kas Jēzū aizmiguši.</VERS>
      <VERS vnumber="15">To mēs jums sakām Kunga vārdā, ka mēs, kas dzīvojam, kas paliekam pāri līdz Kunga atnākšanai, neaizsteigsimies priekšā tiem, kas aizmiguši.</VERS>
      <VERS vnumber="16">Jo Kungs pats, atskanot pavēlei, erceņģeļa balsij un Dieva bazūnei, nāks no debesīm; tad pirmie celsies tie mirušie, kas ir Kristū.</VERS>
      <VERS vnumber="17">Tad arī mēs, kas dzīvojam, kas esam palikuši, kopā ar viņiem tiksim aizrauti gaisā, padebešos, pretīm Kristum; un tā mēs vienmēr būsim pie Kunga.</VERS>
      <VERS vnumber="18">Tāpēc ieprieciniet viens otru ar šiem vārdiem!</VERS>
    </CHAPTER>
    <CHAPTER cnumber="5">
      <VERS vnumber="1">Bet par laiku un stundu, brāļi, mums nevajag jums rakstīt,</VERS>
      <VERS vnumber="2">Jo jūs paši labi zināt, ka Kunga diena nāks tāpat kā zaglis naktī.</VERS>
      <VERS vnumber="3">Kad tie sacīs: Ir miers un drošība, tad pēkšņi pār viņiem nāks bojāeja kā sāpes grūtniecei, un viņi neizbēgs.</VERS>
      <VERS vnumber="4">Bet jūs, brāļi, neesat tumsībā, ka šī diena kā zaglis varētu jūs pārsteigt,</VERS>
      <VERS vnumber="5">Jo jūs visi esat gaismas bērni un dienas bērni; mēs nepiederam ne naktij, ne tumsai.</VERS>
      <VERS vnumber="6">Tāpēc negulēsim kā pārējie, bet būsim nomodā un skaidrā prātā!</VERS>
      <VERS vnumber="7">Jo kas guļ, tie guļ naktī, un kas piedzeras, tie piedzeras naktī.</VERS>
      <VERS vnumber="8">Bet mēs, kas piederam dienai, tērpti ticības un mīlestības bruņās un pestīšanas cerības bruņu cepurē, būsim skaidrā prātā!</VERS>
      <VERS vnumber="9">Jo Dievs mūs nav nolēmis dusmām, bet gan pestīšanas iegūšanai caur mūsu Kungu Jēzu Kristu,</VERS>
      <VERS vnumber="10">Kas mūsu dēļ nomira, lai mēs, vai nu esam nomodā, vai aizmiguši, dzīvotu vienībā ar Viņu.</VERS>
      <VERS vnumber="11">Tāpēc ieprieciniet viens otru un stipriniet cits citu, kā jūs arī to darāt!</VERS>
      <VERS vnumber="12">Bet mēs jūs lūdzam, brāļi, esiet atzinīgi pret tiem, kas jūsu labā strādā, kas Kunga vārdā ir jūsu priekšnieki un kas jūs pamāca.</VERS>
      <VERS vnumber="13">Viņu darbu dēļ mīliet tos vissirsnīgāk un dzīvojiet ar viņiem mierā!</VERS>
      <VERS vnumber="14">Bet mēs jūs lūdzam, brāļi, brīdiniet nemierīgos, ieprieciniet mazdūšīgos, palīdziet slimajiem, esiet pacietīgi ar visiem!</VERS>
      <VERS vnumber="15">Pielūkojiet, lai kāds neatmaksātu otram ļaunu ar ļaunu, bet vienmēr centieties cits citam un visiem darīt labu!</VERS>
      <VERS vnumber="16">Vienmēr esiet priecīgi!</VERS>
      <VERS vnumber="17">Lūdziet Dievu bez mitēšanās!</VERS>
      <VERS vnumber="18">Par visu esiet pateicīgi, jo tāds ir Dieva prāts Jēzū Kristū attiecībā uz jums visiem.</VERS>
      <VERS vnumber="19">Neizdzēsiet garu!</VERS>
      <VERS vnumber="20">Neniciniet pravietojumus!</VERS>
      <VERS vnumber="21">Pārbaudiet visu! To, kas labs - paturiet!</VERS>
      <VERS vnumber="22">Izvairieties pat no ļaunuma ēnas!</VERS>
      <VERS vnumber="23">Bet pats miera Dievs lai jūs svētī vispilnīgāk, lai jūsu gars, dvēsele un miesa pilnīgi bez vainas tiktu uzglabāti mūsu Kunga Jēzus Kristus atnākšanai!</VERS>
      <VERS vnumber="24">Uzticams ir tas, kas jūs aicinājis. Viņš arī izpildīs!</VERS>
      <VERS vnumber="25">Brāļi, lūdziet Dievu par mums!</VERS>
      <VERS vnumber="26">Sveiciniet visus brāļus ar svētu skūpstu!</VERS>
      <VERS vnumber="27">Dieva vārdā es jums piekodinu, lai šī vēstule tiktu lasīta visiem svētajiem brāļiem.</VERS>
      <VERS vnumber="28">Mūsu Kunga Jēzus Kristus žēlastība lai ir ar jums! Amen.</VERS>
    </CHAPTER>
  </BIBLEBOOK>
  <BIBLEBOOK bname="2 Thessalonicher" bnumber="53" bsname="2Thes">
    <CHAPTER cnumber="1">
      <VERS vnumber="1">Pāvils un Silvāns, un Timotejs tesalonīkiešu draudzei Dievā, mūsu Tēvā, un Kungā Jēzū Kristū:</VERS>
      <VERS vnumber="2">Žēlastība un miers jums no Dieva, mūsu Tēva, un Kunga Jēzus Kristus!</VERS>
      <VERS vnumber="3">Mums vienmēr jāpateicas Dievam par jums, brāļi, kā tas pienākas, jo jūsu ticība stipri pieaug un savstarpējā mīlestība ir liela katrā no jums.</VERS>
      <VERS vnumber="4">Tā ka mēs paši lepojamies ar jums citās Dieva draudzēs par jūsu pacietību un ticību visās jūsu vajāšanās un bēdās, ko jūs panesat</VERS>
      <VERS vnumber="5">Dieva taisnīgās tiesas pierādījumam, jo jūs būsiet Dieva valstības cienīgi, kuras dēļ ciešat.</VERS>
      <VERS vnumber="6">Jo tāda ir Dieva taisnība: atmaksāt ar apspiešanu tiem, kas jūs apspiež,</VERS>
      <VERS vnumber="7">Bet jums, apspiestajiem, dot mieru kopā ar mums tad, kad Kungs Jēzus no debesīm parādīsies ar savas varenības eņģeļiem</VERS>
      <VERS vnumber="8">Uguns liesmās, lai atmaksātu tiem, kas neatzina Dievu un kas nepaklausīja mūsu Kunga Jēzus Kristus evaņģēlijam.</VERS>
      <VERS vnumber="9">Tie sodam saņems mūžīgo pazušanu no Kunga vaiga un Viņa varenās godības.</VERS>
      <VERS vnumber="10">Tanī dienā Viņš nāks, lai tiktu pagodināts savos svētajos un lai visi ticīgie Viņu apbrīnotu, jo jūs ticējāt mūsu liecībai.</VERS>
      <VERS vnumber="11">Tāpēc mēs arī vienmēr aizlūdzam par jums, lai mūsu Dievs atzītu jūs sava aicinājuma cienīgus un lai piepildītu katru cenšanos pēc laba un ticības darbu spēkā,</VERS>
      <VERS vnumber="12">Lai mūsu Kunga Jēzus Kristus vārds tiktu pagodināts jūsos un jūs Viņā saskaņā ar mūsu Dieva un Kunga Jēzus Kristus žēlastību.</VERS>
    </CHAPTER>
    <CHAPTER cnumber="2">
      <VERS vnumber="1">Mēs, jūs, brāļi, lūdzam caur Kunga Jēzus Kristus atnākšanu un mūsu savienību ar Viņu,</VERS>
      <VERS vnumber="2">Lai jūs tik drīz nekļūtu nepastāvīgi savā pārliecībā un neļautu sevi iebaidīt ne garam, ne kādai mācībai, ne it kā mūsu sūtītai vēstulei, it kā Kunga diena jau būtu klāt.</VERS>
      <VERS vnumber="3">Lai neviens jūs nekādā veidā nepieviļ, jo vispirms jānāk atkrišanai un atklāti jāparādās grēka cilvēkam, pazušanas dēlam,</VERS>
      <VERS vnumber="4">Kas pretojas un sevi ceļ pārāku pār visu to, kas saucas Dievs un kas tiek pielūgts. Viņš pat ieņem vietu Dieva templī, dēvēdams sevi, it kā viņš būtu Dievs.</VERS>
      <VERS vnumber="5">Vai jūs neatminaties, ka es jums to sacīju, būdams vēl pie jums?</VERS>
      <VERS vnumber="6">Jūs zināt arī to, kas viņu tagad kavē, lai parādītos savā laikā.</VERS>
      <VERS vnumber="7">Negantības noslēpumi gan jau strādā, bet tas, kas to tagad kavē, kavēs tik ilgi, kamēr tas tiks nobīdīts malā.</VERS>
      <VERS vnumber="8">Un tad negantnieks parādīsies atklāti, bet Kungs Jēzus to nonāvēs ar savas mutes dvesmu un iznīcinās savas atnākšanas spožumā to,</VERS>
      <VERS vnumber="9">Kā atnākšana saskan ar sātana darbību visā spēkā un zīmēs, un viltus brīnumos.</VERS>
      <VERS vnumber="10">Tas ar visādām netaisnībām pieviļ tos, kas iet pazušanā, tāpēc ka viņi nepieņēma patiesības mīlestību, lai kļūtu pestīti.</VERS>
      <VERS vnumber="11">Tāpēc Dievs ļaus, lai pār viņiem nāk maldu vara, lai tie ticētu meliem,</VERS>
      <VERS vnumber="12">Lai tiesāti tiktu visi tie, kas neticēja patiesībai, bet piekrita netaisnībai.</VERS>
      <VERS vnumber="13">Bet mums vienmēr jāpateicas Dievam par jums, Dieva mīlētie brāļi, ka Dievs jūs pirmos, garu svētdarīdams, izvēlējis pestīšanai un patiesības ticībai.</VERS>
      <VERS vnumber="14">Šim mērķim, mums evaņģēliju sludinot, viņš aicināja, lai jūs iegūtu mūsu Kunga Jēzus Kristus godību.</VERS>
      <VERS vnumber="15">Tāpēc, brāļi, stāviet droši un pastāviet mācībā, kuru jūs mācījāties vai nu no mūsu runām, vai rakstiem.</VERS>
      <VERS vnumber="16">Bet mūsu Kungs Jēzus Kristus un mūsu Dievs un Tēvs, kas mūs mīlējis un savā žēlastībā devis mums mūžīgu iepriecinājumu un labu cerību,</VERS>
      <VERS vnumber="17">Lai pamudina un stiprina jūsu sirdis ikvienā labā darbā un vārdā!</VERS>
    </CHAPTER>
    <CHAPTER cnumber="3">
      <VERS vnumber="1">Beidzot, brāļi, lūdziet Dievu par mums, lai Dieva vārds izplatītos un tiktu pagodināts, tāpat kā pie jums,</VERS>
      <VERS vnumber="2">Un lai mēs tiktu pasargāti no nekrietnajiem un ļaunajiem cilvēkiem, jo ne jau visi ir ticīgi!</VERS>
      <VERS vnumber="3">Bet Dievs ir uzticams. Viņš mūs stiprinās un sargās no ļauna.</VERS>
      <VERS vnumber="4">Kungā mēs paļaujamies uz jums, ka jūs darāt un darīsiet to, ko mēs pavēlam.</VERS>
      <VERS vnumber="5">Bet Kungs lai vada jūsu sirdis uz Dieva mīlestību un Kristus pacietību!</VERS>
      <VERS vnumber="6">Mēs jums, brāļi, aizrādām mūsu Kunga Jēzus Kristus vārdā, lai jūs norobežotos no katra brāļa, kas nekārtīgi dzīvo un neievēro mācību, ko tie no mums saņēmuši.</VERS>
      <VERS vnumber="7">Jo jūs paši zināt, kā jums jāseko mums, jo mēs, būdami pie jums, nebijām nekārtīgi!</VERS>
      <VERS vnumber="8">Un neviena maizi par velti neēdām, bet dienām un naktīm pūlējāmies un strādājām savu darbu, lai nevienu no jums neapgrūtinātu,</VERS>
      <VERS vnumber="9">Ne tāpēc, ka mums nebūtu tiesības uz to, bet lai mēs rādītu jums priekšzīmi, kurai jums jāseko.</VERS>
      <VERS vnumber="10">Jo arī tad, kad bijām pie jums, mēs jums aizrādījām, ka, ja kāds negrib strādāt, tas lai neēd.</VERS>
      <VERS vnumber="11">Jo mēs dzirdējām, ka daži starp jums dzīvo nekārtīgi, neko nestrādā, bet nododas nedarbiem.</VERS>
      <VERS vnumber="12">Bet tiem, kas tādi ir, mēs Kunga Jēzus Kristus vārdā pavēlam un pamudinām tos, lai viņi, mierīgi strādādami, ēstu savu maizi.</VERS>
      <VERS vnumber="13">Bet jūs, brāļi, nepiekūstiet, labu darīdami.</VERS>
      <VERS vnumber="14">Ja kāds mūsu rakstītam vārdam neklausa, to ievērojiet un nesaejieties ar viņu, lai tas tiktu apkaunots.</VERS>
      <VERS vnumber="15">Tomēr neuzskatiet to par ienaidnieku, bet pamāciet kā brāli!</VERS>
      <VERS vnumber="16">Pats miera Kungs lai dod jums mieru vienmēr un visur! Kungs lai ir ar jums visiem!</VERS>
      <VERS vnumber="17">Sveiciens ar manu, Pāvila, roku! Tāda zīme ir katrā vēstulē; tā es rakstu.</VERS>
      <VERS vnumber="18">Mūsu Kunga Jēzus Kristus žēlastība lai ir ar jums visiem! Amen.</VERS>
    </CHAPTER>
  </BIBLEBOOK>
  <BIBLEBOOK bname="1 Timotheus" bnumber="54" bsname="1Tim">
    <CHAPTER cnumber="1">
      <VERS vnumber="1">Pāvils, Jēzus Kristus apustulis, Dieva, mūsu Pestītāja, un Jēzus Kristus, mūsu cerības, uzdevumā</VERS>
      <VERS vnumber="2">Timotejam, mīļajam dēlam ticībā: žēlastība, žēlsirdība un miers no Dieva Tēva un mūsu Kunga Jēzus Kristus!</VERS>
      <VERS vnumber="3">Aiziedams uz Maķedoniju es lūdzu tevi palikt Efezā, lai tu piekodinātu dažiem nemācīt citādi</VERS>
      <VERS vnumber="4">Un nenodoties pasakām un bezgalīgajiem cilts sarakstiem, kas vairāk veicina strīdus nekā Dieva celtni ticībā.</VERS>
      <VERS vnumber="5">Pamācīšanas mērķis ir tīras sirds mīlestība, laba sirdsapziņa un neliekuļota ticība.</VERS>
      <VERS vnumber="6">No tā daži nomaldījušies un pievērsušies tukšvārdībai.</VERS>
      <VERS vnumber="7">Tie grib būt bauslības mācītāji, bet nesaprot to, ko runā, nedz to, ko apgalvo.</VERS>
      <VERS vnumber="8">Bet mēs zinām, ka likums ir labs, ja to pareizi pielieto.</VERS>
      <VERS vnumber="9">Jāapzinās tas, ka bauslība taisnīgajiem nav dota, bet netaisnīgajiem un nepadevīgajiem, bezdievīgajiem un grēciniekiem, izvirtīgajiem un apgānītājiem, tēva un mātes slepkavām, cilvēku slepkavām,</VERS>
      <VERS vnumber="10">Netikļiem, vīriešu apgānītājiem, cilvēku laupītājiem, meļiem, zvēresta lauzējiem un tiem, kas pretojas veselīgajai mācībai,</VERS>
      <VERS vnumber="11">Kas ietverta svētā Dieva godības evaņģēlijā, kas man uzticēts.</VERS>
      <VERS vnumber="12">Es pateicos mūsu Kungam Jēzum Kristum, kas mani stiprinājis, atzinis mani uzticamu un iecēlis kalpošanai.</VERS>
      <VERS vnumber="13">Es iepriekš biju zaimotājs un vajātājs, un varmāka; bet es iemantoju Dieva žēlastību, jo to darīju neticībā nesaprazdams.</VERS>
      <VERS vnumber="14">Bet pārbagāta bija mūsu Kunga žēlastība reizē ar ticību un mīlestību, kas ir Jēzū Kristū.</VERS>
      <VERS vnumber="15">Patiesa un pilnīgi pieņemama ir tā mācība, ka Jēzus Kristus atnācis šinī pasaulē, lai izglābtu grēciniekus, starp kuriem es esmu pirmais.</VERS>
      <VERS vnumber="16">Bet es tāpēc atradu žēlastību, lai Jēzus Kristus mani pirmajā parādītu visu savu lēnprātību par priekšzīmi tiem, kas, ticēdami uz Viņu, iegūs mūžīgo dzīvi.</VERS>
      <VERS vnumber="17">Bet mūžības Ķēniņam, nemirstīgajam, neredzamajam vienīgajam Dievam gods un slava mūžīgi mūžos! Amen.</VERS>
      <VERS vnumber="18">Šo pamācību, dēls Timotej, es tev ieteicu, lai tu, saskaņā ar agrāk tev pasludinātajiem pravietojumiem, izcīnītu labo cīņu,</VERS>
      <VERS vnumber="19">Paliktu ticībā un labā sirdsapziņā, ko daži atmeta un tā pazaudēja ticību.</VERS>
      <VERS vnumber="20">Starp tiem ir Himenejs un Aleksandrs, kurus nodevu sātanam, lai tie mācītos Dievu vairs nezaimot.</VERS>
    </CHAPTER>
    <CHAPTER cnumber="2">
      <VERS vnumber="1">Vispirms es uzaicinu tevi lūgt Dievu, pielūgt Viņu, aizlūgt un pateikties Viņam par visiem cilvēkiem,</VERS>
      <VERS vnumber="2">Par ķēniņiem un visiem varas nesējiem, lai mēs varētu dzīvot klusu un mierīgu dzīvi visā dievbijībā un šķīstībā.</VERS>
      <VERS vnumber="3">Jo tas ir labi un patīkami Dievam, mūsu Pestītājam,</VERS>
      <VERS vnumber="4">Kas grib, lai visi cilvēki tiktu izpestīti un atzītu patiesību.</VERS>
      <VERS vnumber="5">Jo viens ir Dievs un viens ir vidutājs starp Dievu un cilvēkiem, - cilvēks Jēzus Kristus,</VERS>
      <VERS vnumber="6">Kas sevi nodeva, lai būtu izpirkšanas maksa par visiem un liecība īstā laikā.</VERS>
      <VERS vnumber="7">Tāpēc es esmu iecelts sludinātājs un apustulis (es saku patiesību, es nemeloju), tautu mācītājs ticībā un patiesībā.</VERS>
      <VERS vnumber="8">Tāpēc es vēlos, lai vīri lūdz Dievu visur bez dusmām un naida, paceldami savas tīrās rokas.</VERS>
      <VERS vnumber="9">Tāpat sievietes pieklājīgā tērpā, kaunīgi un tikumīgi lai greznojas nevis matu pīnēm un zeltu, un pērlēm, un dārgās drēbēs, (1 Pēt 3,3)</VERS>
      <VERS vnumber="10">Bet, kā tas dievbijīgām sievietēm pienākas, ar labiem darbiem!</VERS>
      <VERS vnumber="11">Sieviete lai mācās klusībā un visā padevībā!</VERS>
      <VERS vnumber="12">Bet es neatļauju sievietei mācīt, nedz pār vīru valdīt; viņai jābūt klusībā.</VERS>
      <VERS vnumber="13">Jo Ādams tika radīts pirmais, pēc tam Ieva.</VERS>
      <VERS vnumber="14">Arī Ādams netika pievilts, bet sieviete tika pievilta un krita pārkāpumā.</VERS>
      <VERS vnumber="15">Viņa tomēr pestīšanu sasniegs, dzemdējot bērnus, ja paliks ticībā, mīlestībā, svētā dzīvē un apdomībā.</VERS>
    </CHAPTER>
    <CHAPTER cnumber="3">
      <VERS vnumber="1">Tas ir patiess vārds: ja kas alkst bīskapa amata, tas tiecas pēc laba darba.</VERS>
      <VERS vnumber="2">Tātad bīskapam jābūt nevainojamam, vienas sievas vīram, sātīgam, prātīgam, cienīgam, godājamam, viesmīlīgam, mācītam,</VERS>
      <VERS vnumber="3">Ne dzērājam, ne kauslim, bet lēnprātīgam, ne ķildīgam, ne mantkārīgam,</VERS>
      <VERS vnumber="4">Bet labam sava nama pārvaldniekam, kam bērni paklausa pilnīgā tikumībā.</VERS>
      <VERS vnumber="5">Bet ja kas nemāk valdīt pār savu namu, kā tas gādās par Dieva Baznīcu?</VERS>
      <VERS vnumber="6">Ne jaunam ticībā, lai nekļūtu lepns un neiekristu velna tiesa.</VERS>
      <VERS vnumber="7">Viņam jābūt labā slavā pie tiem, kas ir ārpusē, lai neiekristu neslavā un ļaunā gara slazdos.</VERS>
      <VERS vnumber="8">Tāpat diakoniem jābūt godājamiem, ne divkosīgiem, ne pārmērīgiem vīna lietotājiem, ne negodīgas peļņas kāriem,</VERS>
      <VERS vnumber="9">Tādiem, kas ticības noslēpumu glabā tīrā sirdsapziņā.</VERS>
      <VERS vnumber="10">Bet tie iepriekš jāpārbauda un, ja viņiem pārkāpumu nav, tad lai kalpo.</VERS>
      <VERS vnumber="11">Tāpat sievietēm jābūt cienījamām, ne mēlnesīgām, sātīgām, visā uzticīgām.</VERS>
      <VERS vnumber="12">Diakoniem jābūt vienas sievas vīriem, kas labi valda savus bērnus un savu namu;</VERS>
      <VERS vnumber="13">Jo tie, kas labi pilda savu pienākumu, iegūst goda vietu un stipru cerību ticībā, kas ir Kristū Jēzū.</VERS>
      <VERS vnumber="14">šo es tev rakstu, cerēdams drīzumā nākt pie tevis;</VERS>
      <VERS vnumber="15">Bet ja es aizkavējos, lai tu zinātu, kā jāizturas Dieva namā, kas ir dzīvā Dieva Baznīca, patiesības balsts un pamats.</VERS>
      <VERS vnumber="16">Un patiesi liels ir dievbijības noslēpums. Tas ir parādījies miesīgi, apliecināts garā, eņģeļi to skatījuši, tautām tas sludināts, pasaulē ticēts, godībā uzņemts.</VERS>
    </CHAPTER>
    <CHAPTER cnumber="4">
      <VERS vnumber="1">Bet gars saka skaidri, ka vēlākos laikos daži atkritīs no ticības un pievienosies maldu gariem un ļauno garu mācībām. (2.Tim.3,1; 2.Pēt.3,3)</VERS>
      <VERS vnumber="2">Tie runā melus liekuļodami, un viņu sirdsapziņa ar dedzekli iezīmēta.</VERS>
      <VERS vnumber="3">Tie aizliedz doties laulībā un lietot barību, ko Dievs radījis, lai ticīgie un patiesības atzinēji to pieņemtu pateicībā.</VERS>
      <VERS vnumber="4">Jo katra Dieva radība ir laba, un nekas nav atmetams, ko pateicībā pieņemam,</VERS>
      <VERS vnumber="5">Jo tas Dieva vārdā un lūgšanā tiek svētīts.</VERS>
      <VERS vnumber="6">Tā mācīdams brāļus, tu būsi labs Jēzus Kristus kalps, kas uzaudzināts ticības vārdos un labā mācībā, ko tu esi sasniedzis.</VERS>
      <VERS vnumber="7">Turpretim aplamas vecu sievu pasakas noraidi, bet pats vingrinies dievbijībā!</VERS>
      <VERS vnumber="8">Jo miesas vingrināšana maz ko der, bet dievbijība derīga visam, jo tā ietver tagadējās un nākošās dzīves apsolījumus.</VERS>
      <VERS vnumber="9">Tas ir patiess un atzīšanas cienīgs vārds.</VERS>
      <VERS vnumber="10">Jo tāpēc mēs arī pūlamies un tiekam pulgoti, ka ceram uz dzīvo Dievu, kas ir visu cilvēku, bet sevišķi ticīgo Pestītājs.</VERS>
      <VERS vnumber="11">To pavēli un māci!</VERS>
      <VERS vnumber="12">Neviens lai nenicina tavu jaunību; bet tu esi paraugs ticīgajiem vārdos, darbos, mīlestībā, ticībā un šķīstībā.</VERS>
      <VERS vnumber="13">Kamēr es nāku, veltī sevi lasīšanai, pamudināšanai un mācīšanai!</VERS>
      <VERS vnumber="14">Neesi nolaidīgs žēlastībā, kas tevi ir un kas tev dota saskaņā ar pravietojumu, prezbiteriem rokas uzliekot!</VERS>
      <VERS vnumber="15">Par to pārdomā, pie tā paliec, lai tavas sekmes būtu visiem skaidras!</VERS>
      <VERS vnumber="16">Esi nomodā par sevi un par mācību, turies pie tās! Jo tu, tā darīdams, izglābsi pats sevi un tos, kas tevi klausās.</VERS>
    </CHAPTER>
    <CHAPTER cnumber="5">
      <VERS vnumber="1">Vecāku vīru nerāj, bet pamāci kā tēvu, jaunekļus - kā brāļus.</VERS>
      <VERS vnumber="2">Vecākas sievietes - kā mātes, jaunākas - kā māsas visā šķīstībā!</VERS>
      <VERS vnumber="3">Godā atraitnes, kuras ir īstas atraitnes!</VERS>
      <VERS vnumber="4">Bet ja kādai atraitnei ir bērni vai bērnu bērni, tad lai tā vispirms mācās valdīt savu māju un parādīt pateicību saviem vecākiem, jo tā tas Dievam patīk.</VERS>
      <VERS vnumber="5">Bet kas ir īsta atraitne un vientule, lai cer uz Dievu un paliek lūgšanās un aizlūgumos nakti un dienu!</VERS>
      <VERS vnumber="6">Jo, kas dzīvo izpriecās, tā, dzīva būdama, ir mirusi.</VERS>
      <VERS vnumber="7">Arī to piekodini, lai tās būtu nevainojamas!</VERS>
      <VERS vnumber="8">Bet ja kāds nerūpējas par savējiem, sevišķi par mājiniekiem, tas noliedz ticību un ir ļaunāks par neticīgo.</VERS>
      <VERS vnumber="9">Atraitnēs jāuzņem tāda, kas ir vismaz sešdesmit gadus veca un ir bijusi viena vīra sieva,</VERS>
      <VERS vnumber="10">Kas pazīstama ar labiem darbiem: ja viņa bērnus uzaudzinājusi, bijusi viesmīlīga, ja svētajiem kājas mazgājusi, ja tā palīdzējusi cietējiem un bijusi centīga ikkatrā labā darbā.</VERS>
      <VERS vnumber="11">Bet jaunākas atraitnes noraidi, jo, ja tās, pretodamās Kristum, iestieg baudkārē, tad viņas grib precēties.</VERS>
      <VERS vnumber="12">Tās pelna nosodīšanu, jo pirmo uzticību lauzušas.</VERS>
      <VERS vnumber="13">Turklāt viņas mācās dīkā staigāt no mājas uz māju, un ne tikai dīkā, bet ir arī pļāpīgas un vīzdegunīgi runā ko nevajag.</VERS>
      <VERS vnumber="14">Tāpēc es vēlos, lai jaunākās precētos, dzemdētu bērnus, pārvaldītu mājas un nedotu pretiniekam nekādu iemeslu nievāšanai.</VERS>
      <VERS vnumber="15">Jo dažas jau novēršas, lai sekotu sātanam.</VERS>
      <VERS vnumber="16">Ja kādam ticīgajam jārūpējas par atraitnēm, tad lai apgādā tās un lai netiek apgrūtināta draudze, kurai jāpalīdz īstajām atraitnēm.</VERS>
      <VERS vnumber="17">Prezbiteri, kas labi priekšnieki, ir cienīgi, ka tos godinātu ar divkāršu godu, sevišķi tos, kas darbojas sludināšanā un mācībā.</VERS>
      <VERS vnumber="18">Jo Raksti saka: Kūlējam vērsim purnu neaizsien (5.Moz.25,4) un: Strādnieks ir savas algas cienīgs. (Mt.10,10; Lk.10,7)</VERS>
      <VERS vnumber="19">Sūdzību pret prezbiteru nepieņem bez diviem vai trijiem lieciniekiem!</VERS>
      <VERS vnumber="20">Tos, kas grēko, norāj visu klātbūtnē, lai arī citi bītos!</VERS>
      <VERS vnumber="21">Es tevi zvērinu Dieva un Jēzus Kristus, un izredzēto eņģeļu priekšā, lai tu to pildītu bez aizsprieduma. Nedari neko, ietekmēts no vienas vai otras puses!</VERS>
      <VERS vnumber="22">Pārsteidzīgi nevienam rokas neuzliec un nekļūsti svešu grēku līdzdalībnieks! Sargi sevi šķīstu!</VERS>
      <VERS vnumber="23">Nedzer vairs ūdeni vien, bet lieto mazliet vīna tava kuņģa un biežo slimību dēļ!</VERS>
      <VERS vnumber="24">Dažu cilvēku grēki ir visiem zināmi un iet tiesā pirms tiem, bet citiem tie vēl seko.</VERS>
      <VERS vnumber="25">Tāpēc arī labie darbi ir visiem zināmi; un kur tas tā vēl nav, tur nevar palikt apslēpti.</VERS>
    </CHAPTER>
    <CHAPTER cnumber="6">
      <VERS vnumber="1">Ikkatrs, kas atrodas verdzības jūgā, lai uzskata savus kungus par katra goda cienīgiem, lai Dieva vārds un mācība netiktu zaimoti.</VERS>
      <VERS vnumber="2">Bet kam kungi ir ticīgi, lai nenicina tos tāpēc, ka tie ir brāļi, bet vēl labāk lai tie kalpo, jo tie ir ticīgi un mīlējami, un labvēlības līdzdalībnieki. Tu māci un pamudini!</VERS>
      <VERS vnumber="3">Ja kas māca ko citu un neseko mūsu Kunga Jēzus Kristus veselīgajai mācībai, nedz tai mācībai, kas ved dievbijībā,</VERS>
      <VERS vnumber="4">Tas ir uzpūtīgs, nekā nezina, bet sirgst ar prātošanas un ķildošanās sērgu, no kā ceļas skaudība, ķildas, zaimi, ļaunas aizdomas.</VERS>
      <VERS vnumber="5">Tukšas ķildas starp prātu zaudējušiem cilvēkiem, kam sveša patiesība un kas domā, ka dievbijība kalpo peļņai.</VERS>
      <VERS vnumber="6">Tiešām, dievbijība kopā ar pieticību ir liels ieguvums.</VERS>
      <VERS vnumber="7">Jo mēs šinī pasaulē nekā līdz neatnesām, bez šaubām, arī nekā aiznest nevaram.</VERS>
      <VERS vnumber="8">Bet ja mums ir uzturs un apģērbs, būsim apmierināti ar to!</VERS>
      <VERS vnumber="9">Jo tie, kas grib kļūt bagāti, krīt kārdināšanā un sātana valgā, un daudzās nevajadzīgās un kaitīgās kārībās, kas cilvēkus grūž pazušanā un samaitāšanā.</VERS>
      <VERS vnumber="10">Jo visu ļaunumu sakne ir mantkārībā. Daži, pēc tās dzīdamies, ir nomaldījušies no ticības un sagādājuši sev daudz ciešanu.</VERS>
      <VERS vnumber="11">Bet tu, Dieva cilvēks, bēdz no tā! Turpretīm centies pēc taisnības, dievbijības, ticības, mīlestības, pacietības, lēnprātības!</VERS>
      <VERS vnumber="12">Izcīni labo ticības cīņu, tver mūžīgo dzīvi, kurai tu esi aicināts, pats apliecinādams labo apliecību daudzu liecinieku priekšā!</VERS>
      <VERS vnumber="13">Dieva priekšā, kas visu dzīvu dara, un Kristus Jēzus priekšā, kas liecību deva Poncija Pilāta laikā, es tev pavēlu labu liecināt,</VERS>
      <VERS vnumber="14">Lai tu izpildītu šo uzdevumu nevainojami līdz mūsu Kunga Jēzus Kristus atnākšanai,</VERS>
      <VERS vnumber="15">Ko savlaicīgi rādīs svētais un vienīgais, un spēcīgais ķēniņu Ķēniņš un kungu Kungs.</VERS>
      <VERS vnumber="16">Viņam vienīgajam ir nemirstība, un Viņš dzīvo nepieejamā gaismā, ko neviens cilvēks nav redzējis un arī nevar redzēt; Viņam gods un mūžīga valdīšana! Amen.</VERS>
      <VERS vnumber="17">Šīs pasaules bagātajiem pavēli nebūt augstprātīgiem un paļauties ne uz nedrošu bagātību, bet uz dzīvo Dievu (kas bagātīgi piešķir mums visu izlietošanai),</VERS>
      <VERS vnumber="18">Lai viņi darītu labu, būtu bagāti labos darbos, būtu labdarīgi, līdzcietīgi,</VERS>
      <VERS vnumber="19">Uzkrātu sev vērtības, labu pamatu nākotnei, lai sasniegtu patieso dzīvi.</VERS>
      <VERS vnumber="20">Timotej, sargi tev uzticēto, izvairies no pasaulīgām, tukšām sarunām un pretrunīgajām mācībām, kas nepareizi nosauktas par zinātni!</VERS>
      <VERS vnumber="21">Daži, tās atzīdami, atkrita no ticības. Žēlastība lai ir ar tevi! Amen.</VERS>
    </CHAPTER>
  </BIBLEBOOK>
  <BIBLEBOOK bname="2 Timotheus" bnumber="55" bsname="2Tim">
    <CHAPTER cnumber="1">
      <VERS vnumber="1">Pāvils, ar Dieva gribu Jēzus Kristus apustulis saskaņā ar dzīvības apsolījumu, kas ir Kristū Jēzū,</VERS>
      <VERS vnumber="2">Savam vismīļajam dēlam Timotejam: žēlastība, žēlsirdība un miers no Dieva Tēva un mūsu Kunga Kristus Jēzus!</VERS>
      <VERS vnumber="3">Es pateicos Dievam, kam, tāpat kā mani vectēvi, kalpoju skaidrā sirdsapziņā, ka es nemitīgi tevi pieminu savās lūgšanās dienu un nakti.</VERS>
      <VERS vnumber="4">Atminēdamies tavas asaras, es ilgojos tevi redzēt, lai es kļūtu pilns prieka.</VERS>
      <VERS vnumber="5">Es atceros tavu neliekuļoto ticību, kas agrāk piemita tavai vecmāmuļai Loidai un tavai mātei Eunikai, un es esmu pārliecināts, ka arī tev.</VERS>
      <VERS vnumber="6">Šī iemesla dēļ es tev atgādinu atdzīvināt Dieva žēlastību, kas ar manu roku uzlikšanu ir tevī.</VERS>
      <VERS vnumber="7">Jo Dievs mums nav devis bailīguma, bet gan spēka un mīlestības, un godprātības garu.</VERS>
      <VERS vnumber="8">Tāpēc nekautrējies no mūsu Kunga liecības, nedz no manis, Viņa gūstekņa, bet Dieva spēkā līdzdarbojies evaņģēlijā!</VERS>
      <VERS vnumber="9">Viņš mūs izglāba un ar svētu aicinājumu aicināja ne mūsu nopelnu dēļ, bet saskaņā ar savu nodomu un žēlastību, kas mums dota Kristū Jēzū pirms mūžīgiem laikiem,</VERS>
      <VERS vnumber="10">Bet tagad tā kļuvusi redzama, parādoties mūsu Pestītājam Jēzum Kristum, kas uzvarēja nāvi, bet evaņģēlijā apgaismoja dzīvību un neiznīcību.</VERS>
      <VERS vnumber="11">Tādēļ esmu iecelts sludinātājs, apustulis un tautu mācītājs.</VERS>
      <VERS vnumber="12">Šī iemesla dēļ es arī tā ciešu, bet es nekaunos, jo es zinu, uz ko esmu ticējis, un es esmu pārliecināts, ka Viņam ir vara man uzticēto uzglabāt līdz tai dienai.</VERS>
      <VERS vnumber="13">Veselīgās mācības paraugu, ko dzirdēji no manis, turi ticībā un mīlestībā Kristū Jēzū!</VERS>
      <VERS vnumber="14">Sargi tev uzticēto labo mantu Svētā Gara spēkā, kas mūsos mājo!</VERS>
      <VERS vnumber="15">Tu zini to, ka visi, kas dzīvo Āzijā, no manis ir novērsušies, starp tiem Figels un Hermogens.</VERS>
      <VERS vnumber="16">Kungs lai parāda žēlsirdību Onezifora namam, jo viņš bieži mani atspirdzināja un nekaunējās manu važu,</VERS>
      <VERS vnumber="17">Bet viņš, atnācis Romā, rūpīgi mani meklēja un arī atrada.</VERS>
      <VERS vnumber="18">Lai Kungs dod viņam atrast žēlastību no Kunga viņa dienā! Un cik daudz viņš man Efezā kalpoja, to tu labāk zini.</VERS>
    </CHAPTER>
    <CHAPTER cnumber="2">
      <VERS vnumber="1">Bet tu, mans dēls, stiprinies Kristus Jēzus žēlastībā!</VERS>
      <VERS vnumber="2">Un ko tu daudzu liecinieku klātbūtnē no manis dzirdēji, to nodod uzticamajiem cilvēkiem, kas būtu spējīgi arī citus mācīt!</VERS>
      <VERS vnumber="3">Strādā kā labs Jēzus Kristus kareivis!</VERS>
      <VERS vnumber="4">Neviens Dieva kareivis neiesaista sevi pasaulīgās darīšanās, lai izpatiktu tam, kam saistījies ar pienākumu.</VERS>
      <VERS vnumber="5">Un ja arī sacīkstēs cīnās, viņš laurus saņem tad, ja likumīgi cīnījies.</VERS>
      <VERS vnumber="6">Zemkopim, kas strādā, pirmajam jāsaņem sava daļa no augļiem.</VERS>
      <VERS vnumber="7">Saproti, ko es tev saku: Kungs dos tev saprašanu visās lietās.</VERS>
      <VERS vnumber="8">Atminies, ka Kungs Jēzus Kristus, kas cēlies no Dāvida cilts, ir uzcēlies no miroņiem saskaņā ar manu evaņģēliju;</VERS>
      <VERS vnumber="9">Tā labad es strādāju līdz pat važām it kā ļaundaris; bet Dieva vārds nav saistīts.</VERS>
      <VERS vnumber="10">Tāpēc es visu paciešu izredzēto dēļ, lai arī viņi sasniegtu pestīšanu, kas ir Kristū Jēzū, kopā ar debesu godību.</VERS>
      <VERS vnumber="11">Tie ir patiesi vārdi: Ja mēs kopā ar Viņu miruši, tad mēs kopā ar Viņu dzīvosim.</VERS>
      <VERS vnumber="12">Ja mēs pacietīsim, tad kopā ar Viņu valdīsim; ja noliegsim, tad arī Viņš mūs noliegs.</VERS>
      <VERS vnumber="13">Ja mēs neuzticīgi, Viņš paliek uzticīgs, jo Viņš nevar pats sevi noliegt.</VERS>
      <VERS vnumber="14">To atgādini, liecinādams Dieva priekšā! Neielaidies strīdos, jo tas nekalpo labumam, bet gan sabojā klausītājus!</VERS>
      <VERS vnumber="15">Rūpīgi centies parādīties Dievam, ka tu esi uzticams strādnieks, kam bailes ir svešas un kas pareizi māca patiesības vārdus!</VERS>
      <VERS vnumber="16">Bet izvairies no nederīgām un tukšām runām, jo tās daudz kalpo bezdievībai,</VERS>
      <VERS vnumber="17">Un viņu runa izplatās kā vēzis. Tādi ir Himenejs un Filēts,</VERS>
      <VERS vnumber="18">Kas atkrituši no patiesības, sacīdami, ka augšāmcelšanās jau esot notikusi, un tā sagrozot dažos ticību.</VERS>
      <VERS vnumber="19">Bet stiprais Dieva pamats pastāv, kam šāds zīmogs: Kungs pazīst savējos; un: ikkatrs, kas piesauc Kunga vārdu, lai atturas no netaisnības!</VERS>
      <VERS vnumber="20">Bet lielajā namā ir ne tikai zelta un sudraba trauki, bet arī koka un māla: daži godam, daži negodam.</VERS>
      <VERS vnumber="21">Un tātad, kas būs tīrs no viņiem, tas būs godam svētīts un Kungam derīgs trauks, sagatavots katram labam darbam.</VERS>
      <VERS vnumber="22">Bēdz no jaunekļu kārībām, bet centies pēc taisnības, ticības, cerības, mīlestības un miera ar tiem, kas Kungu piesauc skaidrā sirdī!</VERS>
      <VERS vnumber="23">Izvairies no neprātīgām un aplamām prātošanām, zinādams, ka tās izraisa strīdus.</VERS>
      <VERS vnumber="24">Bet Kunga kalpam nepieklājas strīdēties; viņam jābūt lēnprātīgam pret visiem, mācīt spējīgam, pacietīgam,</VERS>
      <VERS vnumber="25">Tādam, kas laipni pamāca tos, kas pretojas patiesībai; varbūt Dievs dos tiem atgriezties, lai pazītu patiesību,</VERS>
      <VERS vnumber="26">Lai atjēgtos no velna valgiem, kas tos pēc sava prāta turēja gūstā.</VERS>
    </CHAPTER>
    <CHAPTER cnumber="3">
      <VERS vnumber="1">Bet zini, ka pēdējās dienās iestāsies baigi laiki,</VERS>
      <VERS vnumber="2">Jo cilvēki būs patmīlīgi, mantkārīgi, iedomīgi, augstprātīgi, zaimotāji, nepaklausīgi vecākiem, nepateicīgi, netikumīgi,</VERS>
      <VERS vnumber="3">Nežēlīgi, nesamierināmi, apmelotāji, nesavaldīgi, bargi, nesaudzīgi.</VERS>
      <VERS vnumber="4">Nodevēji, nekaunīgi, uzpūtīgi, kas vairāk mīlēs baudas nekā Dievu,</VERS>
      <VERS vnumber="5">Ārēji liekuļodami dievbijību, bet tās spēku noliegdami. Arī no tādiem izvairies!</VERS>
      <VERS vnumber="6">Jo tie ir tādi, kas ielavās namos un valdzina vājās sievietes, kuras, grēkos iegrimušas, padodas dažādām kārībām.</VERS>
      <VERS vnumber="7">Tās vienmēr mācās, bet pie patiesības atziņas nekad nenonāk.</VERS>
      <VERS vnumber="8">Bet kā Janness un Jambress pretojās Mozum, tā šie cilvēki, samaitāti savā prātā un nepastāvīgi ticībā, pretojas patiesībai.</VERS>
      <VERS vnumber="9">Bet viņi tālu netiks, jo to ārprāts kļūs visiem zināms, kā tas bija arī ar citiem.</VERS>
      <VERS vnumber="10">Bet tu esi sekojis manai mācībai, dzīves veidam, nodomiem, ticībai, augstsirdībai, mīlestībai, pacietībai,</VERS>
      <VERS vnumber="11">Vajāšanās, ciešanās, kas man gadījās Antiohijā, Ikonijā un Listrā. Kādas tik vajāšanas es neesmu cietis, bet Kungs no visām mani izglāba.</VERS>
      <VERS vnumber="12">Vajāti tiks arī visi tie, kas grib dievbijīgi Kristū Jēzū dzīvot.</VERS>
      <VERS vnumber="13">Bet ļaunie cilvēki un krāpnieki grims dziļāk savā ļaunumā, paši maldīdamies un citus maldinādami.</VERS>
      <VERS vnumber="14">Tu tomēr paliec pie tā, ko esi mācījies un kas tev uzticēts, jo tu zini, no kā mācījies.</VERS>
      <VERS vnumber="15">Bet tu taču no bērnības zini Svētos Rakstus: tie spēj tevi pamācīt pestīšanai caur ticību uz Kristu Jēzu.</VERS>
      <VERS vnumber="16">Katrs Dieva iedvesmots raksts noderīgs mācīšanai, atspēkošanai, labošanai, audzināšanai taisnībā,</VERS>
      <VERS vnumber="17">Lai Dieva cilvēks būtu pilnīgs un katram labam darbam sagatavots.</VERS>
    </CHAPTER>
    <CHAPTER cnumber="4">
      <VERS vnumber="1">Es tevi zvērinu pie Dieva un Jēzus Kristus, kas tiesās dzīvos un mirušos tad, kad nāks Viņš un Viņa valstība.</VERS>
      <VERS vnumber="2">Sludini vārdu, uzstājies laikā un nelaikā, pārliecini, pamudini, norāj visā pacietībā un pamācībā!</VERS>
      <VERS vnumber="3">Jo nāks laiks, kad veselīgo mācību necietīs, bet tie pēc pašu iegribām sameklēs sev mācītājus, kas glaimos dzirdei;</VERS>
      <VERS vnumber="4">No patiesības tie ausis novērsīs, bet pievērsīsies pasakām.</VERS>
      <VERS vnumber="5">Bet tu esi modrs, paciet visu, strādā evaņģēlista darbu, pildi savu pienākumu, esi apdomīgs!</VERS>
      <VERS vnumber="6">Jo mans šķiršanās laiks ir tuvu, un mani drīz upurēs.</VERS>
      <VERS vnumber="7">Labo cīņu es izcīnīju, savas gaitas pabeidzu, ticību uzglabāju.</VERS>
      <VERS vnumber="8">Pāri paliek man paredzētais taisnības kronis, ko Kungs, taisnīgais Tiesnesis, dos man tanī dienā, un ne tikai man, bet arī tiem, kas mīl Viņa atnākšanu. Steidzies drīz atnākt pie manis!</VERS>
      <VERS vnumber="9">Jo Dēma, šo pasauli mīlēdams, atstāja mani un aizgāja uz Tesalonīki,</VERS>
      <VERS vnumber="10">Krescens uz Galatiju, Tits uz Dalmatiju.</VERS>
      <VERS vnumber="11">Vienīgi Lūkass ir pie manis. Marku ņem un atved sev līdz, jo viņš man noderīgs kalpošanai!</VERS>
      <VERS vnumber="12">Tihiku es aizsūtīju uz Efezu.</VERS>
      <VERS vnumber="13">Nākdams paņem līdz mēteli, ko atstāju Troadā pie Karpa, un grāmatas, bet visvairāk pergamentu!</VERS>
      <VERS vnumber="14">Varkalis Aleksandrs man nodarīja daudz ļauna; Kungs viņam atmaksās saskaņā ar tā darbiem.</VERS>
      <VERS vnumber="15">Arī tu izvairies no viņa, jo viņš ļoti pretojas mūsu mācībai.</VERS>
      <VERS vnumber="16">Kad pirmo reizi aizstāvējos, visi mani atstāja un pie manis nebija neviena. To lai viņiem nepieskaita!</VERS>
      <VERS vnumber="17">Bet Kungs stāvēja man klāt un stiprināja mani, lai mana sludināšana būtu pilnīga, lai visas tautas to dzirdētu. Un es tiktu atbrīvots no lauvas rīkles.</VERS>
      <VERS vnumber="18">Kungs ir mani izglābis no katra ļauna darba un dos pestīšanu savā debesu valstībā; Viņam lai gods mūžīgi mūžos! Amen.</VERS>
      <VERS vnumber="19">Sveicini Prisku un Akvilu, un Onezifora namu.</VERS>
      <VERS vnumber="20">Erasts palika Korintā, bet Trofimu es atstāju slimu Milētā.</VERS>
      <VERS vnumber="21">Steidzies atnākt pirms ziemas! Tevi sveicina Eibuls un Pudenss, un Linuss, un Klaudija, un visi brāļi.</VERS>
      <VERS vnumber="22">Kungs Jēzus Kristus lai ir ar tavu garu! Žēlastība ar jums! Amen.</VERS>
    </CHAPTER>
  </BIBLEBOOK>
  <BIBLEBOOK bname="Titus" bnumber="56" bsname="Tit">
    <CHAPTER cnumber="1">
      <VERS vnumber="1">Pāvils, Dieva kalps un Jēzus Kristus apustulis, Dieva izredzēto ticībai un patiesības atzīšanai, kas saskan ar dievbijību,</VERS>
      <VERS vnumber="2">Un cerībai uz mūžīgo dzīvošanu, ko pirms mūžīgiem laikiem apsolījis Dievs, kas nemelo;</VERS>
      <VERS vnumber="3">Viņš savā laikā atklāja savu vārdu sludināšanā, kas uzticēta man saskaņā ar mūsu Dieva Pestītāja pavēli,</VERS>
      <VERS vnumber="4">Titam, mīļajam dēlam ticības kopībā, žēlastība un miers no Dieva Tēva un mūsu Pestītāja Jēzus Kristus!</VERS>
      <VERS vnumber="5">Es tevi atstāju Krētā tāpēc, lai tu nokārtotu to, kas vēl trūkst, un ieceltu pilsētas prezbiterus tā, kā es tev pavēlēju.</VERS>
      <VERS vnumber="6">Ikvienam no tiem jābūt bez vainas, vienas sievas vīram, kam bērni ticīgi, nav palaidņi vai nepaklausīgi,</VERS>
      <VERS vnumber="7">Jo bīskapam kā Dieva namturim jābūt nevainojamam: ne lepnam, ne dusmīgam, ne dzērājam, ne kauslim, ne mantkārīgam,</VERS>
      <VERS vnumber="8">Bet viesmīlīgam, labvēlīgam, prātīgam, taisnīgam, svētam, atturīgam.</VERS>
      <VERS vnumber="9">Viņam jāturas pie uzticamās mācības vārda, lai spētu pamācīt veselīgajā mācībā un atspēkot tos, kas runā pretim.</VERS>
      <VERS vnumber="10">Jo daudzi ir nepaklausīgi, pļāpas un maldinātāji, visvairāk no apgraizītajiem.</VERS>
      <VERS vnumber="11">Viņi veselas ģimenes ieved apjukumā, negodīgas peļņas dēļ mācīdami, ko nevajag. Tie jāatspēko.</VERS>
      <VERS vnumber="12">Viens no viņiem, viņu pašu pravietis, sacīja: Krētieši vienmēr ir meļi, ļauni zvēri, slinki vēderi.</VERS>
      <VERS vnumber="13">Šī liecība ir pareiza. Tāpēc tu viņus stingri pārmāci, lai viņi kļūtu veseli ticībā,</VERS>
      <VERS vnumber="14">Lai neklausās jūdu pasakās un to cilvēku pavēlēs, kas tos novirza no patiesības!</VERS>
      <VERS vnumber="15">Tīrajiem viss ir tīrs, bet aptraipītajiem un neticīgajiem nekas nav tīrs, jo aptraipīts ir viņu prāts un sirdsapziņa. (Rom 14,20)</VERS>
      <VERS vnumber="16">Tie apgalvo, ka pazīstot Dievu, bet darbos to noliedz. Tie ir riebīgi un neticīgi, neder nevienam labam darbam.</VERS>
    </CHAPTER>
    <CHAPTER cnumber="2">
      <VERS vnumber="1">Bet tu sludini to, kas saskan ar veselīgo mācību:</VERS>
      <VERS vnumber="2">Vecākiem vīriešiem jābūt atturīgiem, cienīgiem, prātīgiem, veselīgiem ticībā, mīlestībā un pacietībā;</VERS>
      <VERS vnumber="3">Tāpat vecākām sievietēm jāizturas, kā svētām pieklājas, lai nenodotos ļaunām valodām, pārmērīgai vīna dzeršanai un lai māca labu:</VERS>
      <VERS vnumber="4">Lai pamāca jaunākās gudrībā, mīlēt savus vīrus un savus bērnus,</VERS>
      <VERS vnumber="5">Būt saprātīgām, tikumīgām, atturīgām, labām nama mātēm, laipnām, paklausīgām saviem vīriem, lai Dieva vārds netiktu zaimots.</VERS>
      <VERS vnumber="6">Tāpat jaunākos vīriešus pamudini, lai tie būtu godprātīgi!</VERS>
      <VERS vnumber="7">Pats visiem esi paraugs labos darbos, mācībā, nevainojamībā, nopietnībā!</VERS>
      <VERS vnumber="8">Taviem vārdiem jābūt patiesiem un nevainojamiem, lai pretinieks paliktu kaunā, nevarēdams neko ļaunu par mums pateikt.</VERS>
      <VERS vnumber="9">Kalpi lai paklausa saviem kungiem, visādi tiem labpatikdami, un lai nerunā pretim.</VERS>
      <VERS vnumber="10">Lai nedara zaudējumus, bet visā pierāda pilnīgu uzticību, lai viņi Dieva, mūsu Pestītāja, mācību visādi greznotu!</VERS>
      <VERS vnumber="11">Jo Dieva, mūsu Pestītāja žēlastība parādījusies visiem ļaudīm.</VERS>
      <VERS vnumber="12">Pamācīdama mūs, lai mēs, atsacīdamies no bezdievības un pasaulīgajām kārībām, apdomīgi un taisnīgi, un dievbijīgi dzīvotu šinī pasaulē,</VERS>
      <VERS vnumber="13">Gaidīdami svētīgo cerību un lielā Dieva un mūsu Pestītāja Jēzus Kristus godības atnākšanu.</VERS>
      <VERS vnumber="14">Viņš pats sevi atdeva par mums, lai atpestītu mūs no katras netaisnības un šķīstītu mūs sev par pieņemamu tautu, centīgu labos darbos.</VERS>
      <VERS vnumber="15">To pamāci un pamudini, un norāj visā stingrībā, lai neviens tevi nenicinātu!</VERS>
    </CHAPTER>
    <CHAPTER cnumber="3">
      <VERS vnumber="1">Atgādini viņiem, lai tie būtu padevīgi valdniekiem un varām, lai izpilda pavēles un būtu gatavi katram labam darbam.</VERS>
      <VERS vnumber="2">Lai nevienu nepulgotu, nebūtu strīdīgi, bet gan piekāpīgi un visiem ļaudīm parādītu laipnību.</VERS>
      <VERS vnumber="3">Jo arī mēs kādreiz bijām neapdomīgi, neticīgi, maldījāmies, kalpojām dažādām kārībām un priekiem, dzīvojām ļaunprātībā un skaudībā, paši nīstami, cits citu nīdām.</VERS>
      <VERS vnumber="4">Bet kad parādījās Dieva, mūsu Pestītāja, labsirdība un cilvēkmīlestība,</VERS>
      <VERS vnumber="5">Tad Viņš mūs izglāba ne mūsu taisnīgo darbu dēļ, kurus padarījām, bet savas žēlsirdības dēļ, caur atdzimšanu ūdenī un atjaunošanos Svētajā Garā,</VERS>
      <VERS vnumber="6">Ko Viņš bagātīgi izlēja pār mums caur mūsu Pestītāju Jēzu Kristu,</VERS>
      <VERS vnumber="7">Lai, attaisnoti Viņa žēlastībā, mēs kļūtu cerētās mūžīgās dzīves mantinieki.</VERS>
      <VERS vnumber="8">Šis ir patiess vārds; un es gribu, ka tu to apstiprinātu, lai tie, kas uz Dievu tic, censtos darīt labus darbus. Tas cilvēkiem ir labi un derīgi.</VERS>
      <VERS vnumber="9">Bet izvairies no neprātīgajiem strīdiem un cilts jautājumiem, un ķildām, un bauslības kariem, jo tie ir nederīgi un tukši.</VERS>
      <VERS vnumber="10">Vienreiz un otrreiz pamācījis, izvairies arī no cilvēka, kas piekrīt maldu mācībām,</VERS>
      <VERS vnumber="11">Jo tu zini, ka tāds ir atkritējs un grēko. Tas pazudina pats sevi.</VERS>
      <VERS vnumber="12">Kad aizsūtīšu pie tevis Artemu vai Tihiku, tad steidzies atnākt pie manis Nikopolē, jo tur nolēmu pārziemot.</VERS>
      <VERS vnumber="13">Likuma pratēju Zēnasu un Apollu izsūti iepriekš un rūpējies, lai viņiem nekā netrūktu!</VERS>
      <VERS vnumber="14">Lai nepaliktu bezauglīgi, arī mūsu ļaudīm jāmācās palīdzēt ar labiem darbiem tur, kur tas nepieciešams.</VERS>
      <VERS vnumber="15">Tevi sveicina visi, kas pie manis. Sveicini tos, kas ticībā mūs mīl! Dieva žēlastība lai ir ar jums visiem! Amen.</VERS>
    </CHAPTER>
  </BIBLEBOOK>
  <BIBLEBOOK bname="Philemon" bnumber="57" bsname="Phim">
    <CHAPTER cnumber="1">
      <VERS vnumber="1">Pāvils, Jēzus Kristus gūsteknis, un brālis Timotejs mīļajam Filēmonam, mūsu palīgam,</VERS>
      <VERS vnumber="2">Un Apijai, mīļajai māsai, un Arhipam, mūsu cīņas biedram, un draudzei, kas tavā mājā;</VERS>
      <VERS vnumber="3">Lai jums mūsu Dieva Tēva un Kunga Jēzus Kristus žēlastība!</VERS>
      <VERS vnumber="4">Es pateicos savam Dievam un vienmēr atminos tevi savās lūgšanās,</VERS>
      <VERS vnumber="5">Jo dzirdu par tavu mīlestību un ticību, kas tev uz Kungu Jēzu un visiem svētajiem.</VERS>
      <VERS vnumber="6">Lai tava ticības sadraudzība kļūst redzama katra laba darba atzīšanā, kas jūsos ir Jēzū Kristū!</VERS>
      <VERS vnumber="7">Man bija liels prieks un mierinājums par tavu mīlestību, jo tu, brāli, apmierināji svēto sirdis.</VERS>
      <VERS vnumber="8">Un lai gan es lielā paļāvībā uz Jēzu Kristu varu pavēlēt tev to, kas pienākas,</VERS>
      <VERS vnumber="9">Tomēr mīlestības dēļ es tevi ļoti lūdzu, jo tu esi tāds kā sirmgalvis Pāvils, bet tagad arī Jēzus Kristus gūsteknis.</VERS>
      <VERS vnumber="10">Es tevi lūdzu par savu dēlu Onēzimu, kuru, važās būdams, dzemdināju.</VERS>
      <VERS vnumber="11">Viņš kādreiz bija tev nederīgs, bet tagad kā man, tā tev derīgs.</VERS>
      <VERS vnumber="12">Es viņu aizsūtīju tev atpakaļ, bet tu viņu uzņem it kā manu sirdi!</VERS>
      <VERS vnumber="13">Es gribēju paturēt viņu pie sevis, lai viņš tavā vietā kalpotu man evaņģēlija važās,</VERS>
      <VERS vnumber="14">Bet bez tavas atļaujas es neko negribēju darīt, lai tava labdarība parādītos ne piespiesti, bet brīvprātīgi.</VERS>
      <VERS vnumber="15">Varbūt viņš kādu brīdi aizgāja no tevis, lai tu viņu atgūtu mūžībai</VERS>
      <VERS vnumber="16">Ne vairs kā vergu, bet verga vietā mīļotu brāli, īpaši man, bet vēl vairāk tev kā miesīgi, tā Kungā.</VERS>
      <VERS vnumber="17">Ja tevi saista draudzība ar mani, tad pieņem viņu tāpat kā mani,</VERS>
      <VERS vnumber="18">Bet ja viņš tev kā kaitējis vai palicis parādā, tad pieskaiti to man!</VERS>
      <VERS vnumber="19">Es, Pāvils, uzrakstīju to ar savu roku, es atlīdzināšu, lai neteiktu tev, ka tu pats sevi esi man parādā.</VERS>
      <VERS vnumber="20">Tā, brāli, es gribu iegūt no tevis labumu Kungā. Atspirdzini manu sirdi Kungā!</VERS>
      <VERS vnumber="21">Es tev rakstīju paļaudamies, ka paklausīsi. Es zinu, ka tu darīsi vairāk par to, ko es saku.</VERS>
      <VERS vnumber="22">Bet reizē sagatavo man mājokli, jo es ceru, ka pateicoties jūsu lūgšanām, es tikšu jums atdāvināts.</VERS>
      <VERS vnumber="23">Tevi sveicina Epafra, mans līdzgūsteknis Jēzū Kristū,</VERS>
      <VERS vnumber="24">Un Marks, Aristarhs, Dēma un Lūkass, mani palīgi.</VERS>
      <VERS vnumber="25">Lai mūsu Kunga Jēzus Kristus žēlastība ir ar jūsu garu!</VERS>
    </CHAPTER>
  </BIBLEBOOK>
  <BIBLEBOOK bname="Hebräer" bnumber="58" bsname="Hebr">
    <CHAPTER cnumber="1">
      <VERS vnumber="1">Daudzkārt un dažādos veidos Dievs caur praviešiem runājis mūsu tēviem.</VERS>
      <VERS vnumber="2">Pēdīgi šinīs dienās Viņš mums runājis caur savu Dēlu, kuru Viņš iecēlis visam par mantinieku, caur ko Viņš arī radījis pasauli.</VERS>
      <VERS vnumber="3">Viņš, būdams godības atspīdums un Viņa būtības attēls ar savas varas vārdu nes visu un, izpildījis šķīstīšanu no grēkiem, sēd pie Majestātes labās rokas augstībā.</VERS>
      <VERS vnumber="4">Par eņģeļiem Viņš cēlāks tik daudz, cik pārāku par tiem Viņš mantojis vārdu.</VERS>
      <VERS vnumber="5">Jo kuram no eņģeļiem Viņš kādreiz teicis: Tu esi mans Dēls; šodien es Tevi esmu dzemdinājis? Vai atkal: Es būšu Viņam Tēvs, un Viņš būs mans Dēls? (Ps 2,7; 2 Ķēn 7,14)</VERS>
      <VERS vnumber="6">Un kad atkal ieved Pirmdzimto pasaulē, Viņš saka: Un visi Dieva eņģeļi pielūgs Viņu. (Ps 97)</VERS>
      <VERS vnumber="7">Un eņģeļiem Viņš saka: Kas savus eņģeļus dara par vējiem un savus kalpus par uguns liesmu. (Ps 103,5)</VERS>
      <VERS vnumber="8">Bet Dēlam: Tavs tronis, Dievs, mūžīgi mūžos; un taisnības zizlis ir Tavas valsts zizlis.</VERS>
      <VERS vnumber="9">Tu mīlēji taisnību un ienīdi netaisnību; tāpēc Dievs, Tavs Dievs Tevi svaidīja ar prieka eļļu vairāk par Taviem līdzdalībniekiem. (Ps 44,6-7)</VERS>
      <VERS vnumber="10">Un: Sākumā Tu, Kungs, dibināji zemi, un debesis ir Tavu roku darbs.</VERS>
      <VERS vnumber="11">Tās zudīs, bet Tu paliksi, un tās visas sadils kā drēbes.</VERS>
      <VERS vnumber="12">Un kā drānas Tu tās mainīsi, un tās pārvērtīsies, bet Tu esi tas pats, un tavi gadi nebeigsies. (Ps 101,26-28)</VERS>
      <VERS vnumber="13">Jo kuram no eņģeļiem Viņš kādreiz teicis: Sēdies pie manas labās rokas, kamēr es Tavus ienaidniekus likšu par pameslu Tavām kājām? (Ps 109,1)</VERS>
      <VERS vnumber="14">Vai tie visi nav kalpotāji gari, kas sūtīti kalpošanai to labad, kas iemantos pestīšanas mantojumu?</VERS>
    </CHAPTER>
    <CHAPTER cnumber="2">
      <VERS vnumber="1">Tāpēc mums jo vairāk jāievēro tas, ko dzirdējām, lai mēs kādreiz nepazustu.</VERS>
      <VERS vnumber="2">Jo, ja caur eņģeļiem sacītais vārds ir bijis stiprs un katrs pārkāpums un nepaklausība saņēmusi taisnīgu atmaksu.</VERS>
      <VERS vnumber="3">Kā tad mēs izbēgsim, ja neievērosim tik lielu pestīšanu, ko sākumā pasludinājis Kungs? To nostiprināja tie, kas dzirdēja.</VERS>
      <VERS vnumber="4">Dievs to ir apliecinājis ar zīmēm un brīnumiem, un dažādiem vareniem darbiem, izdalot Svētā Gara dāvanas pēc sava prāta. </VERS>
      <VERS vnumber="5">Jo ne eņģeļiem Dievs pakļāva nākamo pasauli, par ko runājam.</VERS>
      <VERS vnumber="6">Bet kādā vietā kāds apliecināja, sacīdams: Kas ir cilvēks, ka Tu viņu piemini, vai cilvēka dēls, ka Tu viņu apmeklē?</VERS>
      <VERS vnumber="7">Tu padarīji viņu tik nedaudz zemāku par eņģeļiem; ar godu un slavu Tu to kronēji un nostādīji viņu pāri savam roku darbam.</VERS>
      <VERS vnumber="8">Visu Tu noliki zem tā kājām. Jo, pakļāvis viņam visu, Viņš nekā nav atstājis tam nepakļauta; bet tagad vēl mēs neredzam, ka viss viņam pakļauts.</VERS>
      <VERS vnumber="9">Mēs gan redzam Jēzu, kas uz īsu brīdi bija zemāk nostādīts par eņģeļiem, nāves ciešanu dēļ kronētu ar godu un slavu, lai Dieva žēlastībā baudītu nāvi par visiem.</VERS>
      <VERS vnumber="10">Jo pieklājas Tam, kura dēļ un caur kuru viss ir, kas daudzus bērnus veda godībā, pestīšanas devēju caur ciešanām padarīt pilnīgu.</VERS>
      <VERS vnumber="11">Jo visi ir no Viena: tas, kas svētdara un tie, kas tiek svētdarīti. Tāpēc arī Viņš nekaunējās tos saukt par brāļiem, sacīdams:</VERS>
      <VERS vnumber="12">Es Tavu vārdu pasludināšu saviem brāļiem, draudzes priekšā es Tevi cildināšu.</VERS>
      <VERS vnumber="13">Un atkal: Es Viņam uzticos. Un atkal: Lūk, es un mani bērni, kurus Dievs man devis. (Is 8,17-18)</VERS>
      <VERS vnumber="14">Tā kā bērniem kopīgi ir miesa un asinis, tad arī Viņš tāpat to pieņēmis, lai caur nāvi iznīcinātu to, kam vara pār nāvi, tas ir, velnu,</VERS>
      <VERS vnumber="15">Un atbrīvotu tos, kas nāves baiļu dēļ visu dzīvi bija padoti verdzībai.</VERS>
      <VERS vnumber="16">Jo Viņš nekur nerūpējas par eņģeļiem, bet rūpējas par Ābrahama pēcnācējiem.</VERS>
      <VERS vnumber="17">Tāpēc Viņam visās lietās bija jātop brāļiem līdzīgam, lai kļūtu žēlsirdīgs un uzticīgs augstais priesteris Dievam tautas grēku izlīdzināšanai.</VERS>
      <VERS vnumber="18">Jo tāpēc, ka Viņš cietis un ticis kārdināts, Viņš spējīgs palīdzēt tiem, kas tiek kārdināti.</VERS>
    </CHAPTER>
    <CHAPTER cnumber="3">
      <VERS vnumber="1">Tāpēc, svētie brāļi, debesu aicinājuma dalībnieki, skatieties uz mūsu apliecināšanas sūtni un augsto priesteri Jēzu,</VERS>
      <VERS vnumber="2">Kas ir uzticīgs Tam, kas Viņu iecēlis, tāpat kā Mozus bija visā Viņa namā.</VERS>
      <VERS vnumber="3">Viņš ir atzīts par lielāka goda cienīgu nekā Mozus par tik, par cik mājas cēlājam piekrīt lielāks gods nekā mājai.</VERS>
      <VERS vnumber="4">Katram namam ir savs cēlājs, bet Dievs ir visu radījis.</VERS>
      <VERS vnumber="5">Un Mozus gan bija uzticīgs visa Viņa namā kā kalps, lai apliecinātu to, kas jāsludina.</VERS>
      <VERS vnumber="6">Bet Kristus ir kā dēls savā namā. Mēs esam šis nams, ja līdz galam uzglabāsim nesatricinātu uzticību un cerības godību.</VERS>
      <VERS vnumber="7">Tāpēc Svētais Gars saka: Šodien, ja dzirdiet Viņa balsi,</VERS>
      <VERS vnumber="8">Neapcietiniet savas sirdis kā sarūgtinājuma un kārdināšanas dienā tuksnesī.</VERS>
      <VERS vnumber="9">Kur jūsu tēvi kārdināja mani pārbaudīdami, kaut gan redzēja manus darbus</VERS>
      <VERS vnumber="10">Četrdesmit gadus. Tāpēc es sašutu par šo cilti un sacīju: vienmēr viņi sirdī maldās, bet manus ceļus viņi neatzina.</VERS>
      <VERS vnumber="11">Tāpēc es zvērēju savās dusmās: Manā miera tie neieies. (Ps 94)</VERS>
      <VERS vnumber="12">Skatieties, brāļi, vai kādā no jums nav neticības ļaunā sirds, lai atkāptos no dzīvā Dieva,</VERS>
      <VERS vnumber="13">Bet pamudiniet viens otru diendienā, kamēr vēl saucas "šodien", ka grēka viltība nenocietina kādu no jums.</VERS>
      <VERS vnumber="14">Jo mēs esam kļuvuši Kristus līdzdalībnieki, ja tikai mēs paļāvības sākumu uz Viņu paturēsim stipru līdz galam.</VERS>
      <VERS vnumber="15">Kamēr sacīts: Šodien, ja Viņa balsi dzirdēsiet, neapcietiniet savas sirdis kā tanī sarūgtinājumā!</VERS>
      <VERS vnumber="16">Daži, to dzirdēdami, sarūgtinājās, bet ne visi, kas Mozus vadībā izgāja no Ēģiptes.</VERS>
      <VERS vnumber="17">Bet uz ko Viņš dusmojās četrdesmit gadus? Vai ne uz tiem, kas bija grēkojuši un kuru miesas tika izkaisītas tuksnesī?</VERS>
      <VERS vnumber="18">Bet par kuriem Viņš zvērēja, ka tie neieies Viņa mierā; vai ne par tiem, kas bija neticīgi?</VERS>
      <VERS vnumber="19">Un mēs redzam, ka viņi nevarēja ieiet savas neticības dēļ.</VERS>
    </CHAPTER>
    <CHAPTER cnumber="4">
      <VERS vnumber="1">Tā kā apsolījums ieiet Viņa mierā vēl pastāv, bīsimies, lai kāds no jums neizrādītos to nokavējis.</VERS>
      <VERS vnumber="2">Jo arī mums tika pasludināts tāpat kā viņiem: bet dzirdētais vārds tiem nekā nelīdzēja, tāpēc ka tie, kas dzirdēja, nesavienoja to ar ticību.</VERS>
      <VERS vnumber="3">Jo mēs, kas esam ticējuši, ieiesim mierā, kā Viņš to teicis: Tā es zvērēju savās dusmās: tiem manā mierā neieiet, lai gan darbi pabeigti no pasaules radīšanas.</VERS>
      <VERS vnumber="4">Jo Viņš ar septīto dienu kādā vietā teicis: Un Dievs septītajā dienā atdusējās no visiem saviem darbiem.</VERS>
      <VERS vnumber="5">Bet šeit atkal: Tiem nebūs ieiet manā mierā!</VERS>
      <VERS vnumber="6">Tā kā dažiem atliek tanī vēl ieiet, bet tie, kuriem pirmajiem tas tika pasludināts, neticības dēļ neiegāja.</VERS>
      <VERS vnumber="7">Viņš atkal nozīmē vienu dienu, šodien, pēc tik ilga laika caur Dāvidu runādams, kā jau iepriekš sacīts: Šodien, ja jūs Viņa balsi dzirdēsiet, nenocietiniet savas sirdis!</VERS>
      <VERS vnumber="8">Jo ja Jēzus būtu ievedis tos mierā, tad Viņš nekad vairs nebūtu runājis par kādu vēlāku dienu.</VERS>
      <VERS vnumber="9">Tātad Dieva tautai atliek vēl viena sabata atpūta.</VERS>
      <VERS vnumber="10">Jo kas Viņa mierā iegājis, tas arī pats atdusēsies no saviem darbiem kā Dievs no savējiem.</VERS>
      <VERS vnumber="11">Centīsimies tāpēc ieiet šinī mierā, lai kāds neiekristu neticībā pēc tā paša parauga!</VERS>
      <VERS vnumber="12">Jo Dieva vārds ir dzīvs un darbīgs, un asāks par katru divasmeņu zobenu. Tas spiežas cauri, kamēr pāršķir dvēseli un garu, tāpat locekļus un smadzenes. Tas ir domu un sirdsapziņas tiesnesis.</VERS>
      <VERS vnumber="13">Un Viņa vaiga priekšā nav apslēpts neviens radījums, bet Viņa acīm viss ir kails un atklāts; mums jādod Viņam norēķins.</VERS>
      <VERS vnumber="14">Bet mums ir augstais priesteris Jēzus, Dieva Dēls, kas debesis caurstaigājis, tad turēsimies pie apliecināšanas.</VERS>
      <VERS vnumber="15">Jo mums nav augstā priestera, kas nespētu līdzjust mūsu vājībām, bet kas tāpat kārdināts visās lietās, tikai bez grēka.</VERS>
      <VERS vnumber="16">Tāpēc iesim ar uzticību pie želastības troņa, lai saņemtu žēlsirdību un atrastu žēlastību palīdzībai īstā laikā!</VERS>
    </CHAPTER>
    <CHAPTER cnumber="5">
      <VERS vnumber="1">Jo katrs augstais priesteris, no ļaudīm ņemts, ļaužu dēļ tiek iecelts tanīs lietās, kas attiecas uz Dievu, lai Viņš upurētu dāvanas un upurus par grēkiem;</VERS>
      <VERS vnumber="2">Lai Viņš varētu līdzjust tiem, kas nezina un maldās, jo arī Viņš pats apņemts vājībām.</VERS>
      <VERS vnumber="3">Tādēļ Viņam jāupurē kā par tautas, tā arī par saviem grēkiem.</VERS>
      <VERS vnumber="4">Un neviens šo godu neņem pats sev, bet tas, ko Dievs aicina tāpat kā Āronu.</VERS>
      <VERS vnumber="5">Tāpat arī Kristus nav sevi pagodinājis, lai kļūtu augstais priesteris, bet Tas, kas sacīja Viņam: Tu esi mans Dēls, šodien es Tevi esmu dzemdinājis. </VERS>
      <VERS vnumber="6">Kā arī Viņš citā vietā saka: Tu esi priesteris mūžīgi saskaņā ar Melhizedeka iekārtu. (Ps 109,4)</VERS>
      <VERS vnumber="7">Savās miesīgajās dienās Viņš, skaļi saukdams, ar asarām raidīja lūgšanas un pārlūgumus Tam, kas Viņu spēja izglābt no nāves. Savas godbijības dēļ Viņš tika uzklausīts; </VERS>
      <VERS vnumber="8">Un Viņš, būdams Dieva Dēls, tomēr mācījās paklausību no tā, ko izcieta.</VERS>
      <VERS vnumber="9">Un Viņš, sasniedza pilnību, kļuva visiem, kas Viņam paklausa, mūžīgās pestīšanas cēlonis,</VERS>
      <VERS vnumber="10">Dieva nosauktais augstais priesteris saskaņā ar Melhizedeka iekārtu.</VERS>
      <VERS vnumber="11">Par to mums būtu daudz kas sakāms, bet grūti izskaidrot, jo jūs esat kļuvuši kūtri klausīties.</VERS>
      <VERS vnumber="12">Jo lai gan laika ziņā jums vajadzētu būt skolotājiem, vēl jums vajaga kādu, kas jūs mācītu Dieva vārdu pirmssākumus. Un jūs esat kļuvuši par tādiem, kam vajag piena, bet ne cietas barības.</VERS>
      <VERS vnumber="13">Jo katrs, kas vēl ar pienu barojams, taisnības vārdu nesaprot, jo tas ir bērns.</VERS>
      <VERS vnumber="14">Bet pilnīgajiem pienākas cieta barība; tiem piedzīvojumos prāti vingrināti atšķirt labu no ļauna.</VERS>
    </CHAPTER>
    <CHAPTER cnumber="6">
      <VERS vnumber="1">Tāpēc, atstājuši Kristus mācības sākumu, pāriesim uz pilnīgāku; un neliksim atkal pamatu atgriešanai no mirušajiem darbiem un ticībai uz Dievu,</VERS>
      <VERS vnumber="2">Mācībai par kristību un roku uzlikšanu, un mirušo augšāmcelšanos, un mūžīgo tiesu.</VERS>
      <VERS vnumber="3">Arī to mēs darīsim, ja tikai Dievs atļaus. </VERS>
      <VERS vnumber="4">Jo neiespējami tos, kas reiz apgaismoti, baudījuši arī debess dāvanas un kļuvuši Svētā Gara dalībnieki,</VERS>
      <VERS vnumber="5">Bez tam baudījuši labo Dieva vārdu un nākamā mūža spēku,</VERS>
      <VERS vnumber="6">Bet atkrituši, vest atkal pie atgriešanās; tie Dieva Dēlu, no jauna izzobodami, sit sev krustā.</VERS>
      <VERS vnumber="7">Jo zeme, kas uzsūc sevī bieži līstošo lietu un audzē stādus, noderīgus tiem, kas to apstrādā, saņem Dieva svētību;</VERS>
      <VERS vnumber="8">Bet ja audzē ērkšķus un dadžus, tad tā nederīga un lāstam tuvu, tās gals ir izdegšana.</VERS>
      <VERS vnumber="9">Bet lai gan tā jums runājam, vismīļie, mums ir labāka un pestīšanai tuvāka pārliecība.</VERS>
      <VERS vnumber="10">Jo Dievs nav netaisnīgs. Viņš neaizmirsīs jūsu darbus un mīlestību, ko jūs parādījāt Viņa vārdā, kalpojuši un kalpodami svētajiem.</VERS>
      <VERS vnumber="11">Bet mēs vēlamies, lai katrs no jums parādītu to pašu centību cerības piepildīšanā līdz galam.</VERS>
      <VERS vnumber="12">Lai jūs nekļūtu kūtri, bet būtu sekotāji tiem, kas ticībā un pacietībā iemantos apsolījumus.</VERS>
      <VERS vnumber="13">Jo Dievs, dodams Ābrahamam solījumus, zvērēja pats sev, kad Viņam nebija neviena lielāka, kam zvērēt,</VERS>
      <VERS vnumber="14">Sacīdams: Tiešām, svētīdams es tevi svētīšu un vairodams tevi vairošu. (1 Moz 22,16-17)</VERS>
      <VERS vnumber="15">Un tā, pacietīgi gaidīdams, viņš saņēma apsolīto.</VERS>
      <VERS vnumber="16">Jo cilvēki zvēr lielākam par sevi, un apstiprinājums ar zvērestu ir gals katrai viņu pretrunai.</VERS>
      <VERS vnumber="17">Un tā kā Dievs gribēja vēl vairāk parādīt apsolījuma mantiniekiem sava lēmuma negrozāmību, Viņš lietoja zvērestu,</VERS>
      <VERS vnumber="18">Lai šinīs divās negrozāmajās lietās, kurās Dievs maldināt nevar, būtu stiprs iepriecinājums mums, kas steidzamies saņemt piedāvāto cerību.</VERS>
      <VERS vnumber="19">Tā dvēselei ir drošs un stiprs enkurs, kas sniedzas aiz priekškara iekšpusē,</VERS>
      <VERS vnumber="20">Kur Jēzus kā priekšgājējs iegājis par mums, mūžam būdams augstais priesteris saskaņā ar Melhizedeka iekārtu.</VERS>
    </CHAPTER>
    <CHAPTER cnumber="7">
      <VERS vnumber="1">Šis Melhizedeks, Salemas ķēniņš, visaugstākā Dieva priesteris izgāja pretim Ābrahamam, kad tas, satriecis ķēniņus, atgriezās atpakaļ, un svētīja viņu:</VERS>
      <VERS vnumber="2">Viņam arī Ābrahams piešķīra desmito daļu no visa; tulkojumā viņš vispirms ir taisnības ķēniņš, bet tad Salemas ķēniņš, tas ir, miera ķēniņš,</VERS>
      <VERS vnumber="3">Bez tēva, bez mātes, bez cilts grāmatas; viņam nav ne dienu sākuma, ne dzīves gala. Tā viņš pielīdzināms Dieva Dēlam un paliek priesteris uz mūžiem.</VERS>
      <VERS vnumber="4">Tāpēc skatieties, cik liels ir tas, kam pat patriarhs Ābrahams deva desmito daļu no labākā!</VERS>
      <VERS vnumber="5">Arī tiem Levi pēcnācējiem, kas saņem priesterību, ir pavēle saskaņā ar bauslību ņemt desmito daļu no tautas, tas ir, no saviem brāļiem, lai gan tie arī cēlušies no Ābrahama gurniem.</VERS>
      <VERS vnumber="6">Tā tas, kas neskaitās pie viņu cilts, ir ņēmis desmito daļu no Ābrahama un svētīja to, kam bija apsolījumi.</VERS>
      <VERS vnumber="7">Bez kādas pretrunas pārākais svētī mazāko.</VERS>
      <VERS vnumber="8">Jo šeit desmito daļu saņem mirstīgi cilvēki, bet tur tas, par kuru liecina, ka viņš dzīvs.</VERS>
      <VERS vnumber="9">Un (tā sakot) arī Levi, kas saņem desmito daļu, caur Ābrahamu bija aplikts ar desmito daļu,</VERS>
      <VERS vnumber="10">Jo viņš vēl atradās tēva gurnos, kad Melhizedeks to satika.</VERS>
      <VERS vnumber="11">Ja jau Levi priesterība (jo tauta tās laikā saņēma likumu) būtu nesusi pilnību, kāda vēl bija vajadzība celties citam priesterim saskaņā ar Melhizedeka iekārtu un nesaukties pēc Ārona iekārtas?</VERS>
      <VERS vnumber="12">Priesterībai mainoties, nepieciešami jāmainās arī likumam.</VERS>
      <VERS vnumber="13">Jo Tas, par ko šis tiek runāts, ir no citas cilts, no kuras neviens vēl nav kalpojis pie altāra.</VERS>
      <VERS vnumber="14">Jo zināms, ka mūsu Kungs cēlies no Jūdas cilts, kurai Mozus nekā nav norādījis par priesterību.</VERS>
      <VERS vnumber="15">Un tas kļūst vēl skaidrāk ar to, ka celsies cits priesteris, Melhizedekam līdzīgs,</VERS>
      <VERS vnumber="16">Kas tāds kļuvis ne miesīgā likuma un pavēles dēļ, bet neiznīcīgās dzīves spēkā.</VERS>
      <VERS vnumber="17">Jo apliecināts: Tu esi mūžam priesteris saskaņā ar Melhizedeka iekārtu.</VERS>
      <VERS vnumber="18">Tā iekšējais likums tik atcelts tā nespēka un nederības dēļ.</VERS>
      <VERS vnumber="19">Jo likums neko nav vedis pie pilnības, turpretī tiek ievesta lielāka cerība, ar kuru mēs tuvojamies Dievam.</VERS>
      <VERS vnumber="20">Un tas nenotiek bez zvēresta (jo citi kļuvuši priesteri bez zvēresta,</VERS>
      <VERS vnumber="21">Bet šis ar zvērestu caur To, kas Viņam teicis: Kungs zvērējis un nenožēlos, Tu esi priesteris mūžam).</VERS>
      <VERS vnumber="22">Tāpēc Jēzus kļuvis par daudz augstākas derības galvinieku.</VERS>
      <VERS vnumber="23">Un viņi gan daudzi kļuvuši priesteri, jo tiem nāve neatļāva pastāvīgi palikt,</VERS>
      <VERS vnumber="24">Bet Viņam priesterība neiznīcīga, tāpēc ka paliek mūžīgi.</VERS>
      <VERS vnumber="25">Tāpēc arī Viņš visos laikos spēj izglābt tos, kas caur Viņu tuvojas Dievam, vienmēr dzīvs būdams, lai mūs aizstāvētu.</VERS>
      <VERS vnumber="26">Jo vajadzēja, lai mums būtu tāds augstais priesteris: svēts, nevainīgs, neaptraipīts, atšķirts no grēciniekiem un augstāks par debesīm;</VERS>
      <VERS vnumber="27">Kam nevajag kā tiem priesteriem ik dienas upurēt dāvanas vispirms par saviem, pēc tam par tautas grēkiem; jo to Viņš darīja vienreiz, pats sevi upurēdams.</VERS>
      <VERS vnumber="28">Jo bauslība ieceļ par priesteriem cilvēkus, kam savas vājības, bet zvēresta vārds, kas nāca pēc bauslības, - mūžam pilnīgo Dēlu.</VERS>
    </CHAPTER>
    <CHAPTER cnumber="8">
      <VERS vnumber="1">Bet galvenais tanī, kas pārrunājams, ir tas, ka mums tāds augstais priesteris, kas debesīs nosēdies Majestātes troņa labajā pusē,</VERS>
      <VERS vnumber="2">Būdams svētnīcas un īstās telts kalpotājs. To uzcēlis Kungs, bet ne cilvēks.</VERS>
      <VERS vnumber="3">Jo katrs augstais priesteris tiek iecelts dāvanu un upuru nešanai, kāpēc nepieciešami, ka Viņam būtu kaut kas, ko upurēt.</VERS>
      <VERS vnumber="4">Ja Viņš būtu virs zemes, Viņš nebūtu priesteris, tāpēc ka šeit ir tādi, kas upurē dāvanas saskaņā ar bauslību,</VERS>
      <VERS vnumber="5">Kas kalpo tā attēlam un ēnai, kas debesīs. Arī Mozum bija norādīts, kad viņš taisīja telti: Lūk, (tā bija teikts) padari visu pēc parauga, kas tev kalnā parādīts!</VERS>
      <VERS vnumber="6">Bet tagad Viņam piešķirtā kalpošana labāka tik, par cik labāka derība, kuras starpnieks Viņš ir, jo tā dibināta ar labākiem solījumiem.</VERS>
      <VERS vnumber="7">Jo ja pirmā būtu bijusi bez vainas, tad nemeklētu vietu otrai.</VERS>
      <VERS vnumber="8">Un tos peldams, Viņš saka: Lūk, nāk dienas, saka Kungs, un es nodibināšu jaunu derību ar Izraēļa namu un ar Jūdas namu.</VERS>
      <VERS vnumber="9">Ne tādu derību, kādu nodibināju ar viņu tēviem tanī dienā, kad satvēru viņu roku, lai izvestu tos no Ēģiptes zemes, jo viņi paši nav palikuši manā derībā, un es viņus atmetu, saka Kungs.</VERS>
      <VERS vnumber="10">Bet šī ir derība, ko es nodibināšu ar Izraēļa namu pēc šīm dienām, saka Kungs: Es likšu savus likumus viņu prātā un ierakstīšu tos viņu sirdīs, un es būšu viņiem Dievs, un viņi būs mana tauta.</VERS>
      <VERS vnumber="11">Un neviens nemācīs savu tuvāko un neviens savu brāli sacīdams: Pazīsti Kungu, jo visi viņi no mazākā līdz lielākajam pazīs mani,</VERS>
      <VERS vnumber="12">Jo es būšu žēlīgs viņu netaisnībām un viņu grēkus vairs nepieminēšu.</VERS>
      <VERS vnumber="13">Ja Viņš runā par jauno, tad novecojusi agrākā: bet kas novecojis un kļūst nespēcīgs, tas tuvu iznīcībai.</VERS>
    </CHAPTER>
    <CHAPTER cnumber="9">
      <VERS vnumber="1">Bija arī pirmajā (derībā) dievkalpojumu noteikumi un virszemes svētnīca.</VERS>
      <VERS vnumber="2">Jo uzceltās telts priekšdaļā, kura saucas svētā, atradās svečturi un galds, un upuru maize:</VERS>
      <VERS vnumber="3">Bet aiz otrā priekškara teltī, kas saucas vissvētākā,</VERS>
      <VERS vnumber="4">Bija zelta kvēpināmais trauks un visapkārt ar zeltu apklāts derības šķirsts, kurā atrodas zelta trauks ar mannu un Ārona zizlis, kas zaļoja, un derības galdiņi.</VERS>
      <VERS vnumber="5">Un pāri tam godības herubīni, kas apēnoja žēlastības troni. Par tiem tagad atsevišķi nav jārunā.</VERS>
      <VERS vnumber="6">Pastāvot šādai iekārtai, priekšējā teltī priesteri vienmēr iegāja tad, kad tie izpildīja upura pienākumus,</VERS>
      <VERS vnumber="7">Bet otrā vienīgi augstais priesteris vienreiz gadā, ne bez asinīm, ko viņš upurē par savu un tautas neapzinību.</VERS>
      <VERS vnumber="8">Ar to Svētais Gars norāda ka, pastāvot pirmajai teltij, ceļš uz vissvētāko vēl nav atklāts.</VERS>
      <VERS vnumber="9">Tas ir tagadējā laika attēlojums: saskaņā ar to tiek upurētas dāvanas un upuri, kas nespēj padarīt sirdsapziņā pilnīgu to, kas kalpo, bet tie tikai ēdieniem un dzērieniem.</VERS>
      <VERS vnumber="10">Un dažādām mazgāšanām miesas dēļ uzlikti likumi līdz atjaunošanas laikam.</VERS>
      <VERS vnumber="11">Bet Kristus, nākamo labumu augstais priesteris, atnāca caur augstāko un pilnīgāko telti, ne rokām darināto, tas ir, ne no šīs pasaules.</VERS>
      <VERS vnumber="12">Un ne ar āžu un teļu, bet caur savām asinīm reiz iegāja vissvētākajā, panākdams mūžīgo pestīšanu.</VERS>
      <VERS vnumber="13">Ja jau āžu un vēršu asinis un govs pelni, apslacinot sagānītos, svētī miesu tīrībai,</VERS>
      <VERS vnumber="14">Cik daudz vairāk Kristus asinis, kas Svētajā Garā pats sevi bezvainīgu upurēja Dievam, tīrīs mūsu sirdsapziņu no mirušajiem darbiem, lai kalpotu dzīvajam Dievam.</VERS>
      <VERS vnumber="15">Un tāpēc Viņš ir jaunās derības vidutājs: lai aicinātie saņemtu apsolīto mūžīgo mantojumu, Viņš nomira, lai atpestītu no pārkāpumiem, kas pirmās derības laikā bija padarīti.</VERS>
      <VERS vnumber="16">Jo kur ir testaments, tur nepieciešami jāpierāda mantojuma atstājēja nāve,</VERS>
      <VERS vnumber="17">Jo ar viņa nāvi testaments stājas spēkā, bet tam nav spēka, kamēr novēlētājs dzīvo.</VERS>
      <VERS vnumber="18">Tāpēc arī pirmā (derība) netika iesvētīta bez asinīm.</VERS>
      <VERS vnumber="19">Jo Mozus, nolasījis visai tautai visu bauslības likumu, paņēma teļu un āžu asinis kopā ar ūdeni, un purpursārtu vilnu, un izapu un apslacīja pašu grāmatu un visu tautu,</VERS>
      <VERS vnumber="20">Sacīdams: Šīs ir derības asinis, ko Dievs jums pavēlējis.</VERS>
      <VERS vnumber="21">Arī telti un visus dievkalpojuma traukus viņš tāpat apslacīja asinīm.</VERS>
      <VERS vnumber="22">Un saskaņā ar likumu gandrīz viss tiek šķīstīts asinīs un bez asins izliešanas nav piedošanas.</VERS>
      <VERS vnumber="23">Tā šķīstīja debeslietu attēlus, bet pašām debeslietām nepieciešami labāki upuri nekā tie.</VERS>
      <VERS vnumber="24">Jo Jēzus iegāja ne rokām celtā svētnīcā, patiesās attēlā, bet pašās debesīs, lai tagad parādītos par mums Dieva vaiga priekšā,</VERS>
      <VERS vnumber="25">Nevis lai sevi bieži upurētu, kā augstais priesteris ik gadus ieiet svētnīcā ar svešām asinīm.</VERS>
      <VERS vnumber="26">Citādi Viņam būtu pienācis bieži ciest no pasaules iesākuma, bet tagad, laikam izpildoties, Viņš parādījās vienu reizi, lai, sevi uzupurēdams, izdeldētu grēku.</VERS>
      <VERS vnumber="27">Un kā cilvēkiem nolemts vienreiz mirt un pēc tam tiesa,</VERS>
      <VERS vnumber="28">Tā arī Kristus vienreiz uzupurēts daudzu grēku deldēšanai. Otrreiz Viņš parādīsies bez grēka to pestīšanai, kas Viņu gaida.</VERS>
    </CHAPTER>
    <CHAPTER cnumber="10">
      <VERS vnumber="1">Jo bauslība aptver tikai nākamo labumu ēnu, ne pašas īstenības tēlu. Tāpēc, tā nekad nespēj ik gadus ar tiem pašiem upuriem, ko nepārtraukti upurē, padarīt pilnīgus tos, kas tuvojas.</VERS>
      <VERS vnumber="2">Citādi būtu jau mitējušies upurēt, jo upurētāji, reiz šķīstīti, neapzinātos vairs nekādus grēkus.</VERS>
      <VERS vnumber="3">Bet ar tiem gads gadā notiek grēku pieminēšana,</VERS>
      <VERS vnumber="4">Jo vēršu un āžu asinis grēkus piedot nespēj.</VERS>
      <VERS vnumber="5">Tāpēc, pasaulē ienākdams, Viņš saka: Upurus un dāvanas Tu negribēji, bet miesu Tu man sagatavoji;</VERS>
      <VERS vnumber="6">Dedzināmie upuri par grēkiem Tev nepatika.</VERS>
      <VERS vnumber="7">Tad es sacīju: Lūk, es nāku. Grāmatas sākumā par mani rakstīts, lai es izpildītu, Dievs, Tavu prātu. (Ps 39)</VERS>
      <VERS vnumber="8">Agrāk Viņš sacīja: Upurus un dāvanas, un dedzināmos upurus par grēkiem, un upurus, kas saskaņā ar bauslību tiek upurēti, Tu negribēji, un tie Tev nepatika.</VERS>
      <VERS vnumber="9">Tad es sacīju: Lūk, es nāku, lai piepildītu, Dievs, Tavu prātu. Tā Viņš atceļ pirmo, lai nodibinātu nākošo.</VERS>
      <VERS vnumber="10">Šinī gribā mēs esam svētīti ar vienreizējo Jēzus Kristus miesas uzupurēšanu.</VERS>
      <VERS vnumber="11">Un katrs priesteris gan ik dienas stāv kalpodams un bieži tos pašus upurus upurēdams, kas nekad nespēj izdeldēt grēkus.</VERS>
      <VERS vnumber="12">Bet Viņš, vienu upuri par grēkiem upurējis, mūžīgi sēž pie Dieva labās rokas,</VERS>
      <VERS vnumber="13">Joprojām gaidīdams, kamēr Viņa ienaidnieki tiks likti par pameslu Viņa kājām,</VERS>
      <VERS vnumber="14">Jo ar vienu upuri Viņš uz mūžiem padarīja pilnīgus svētdarāmos.</VERS>
      <VERS vnumber="15">Bet arī Svētais Gars mums liecina, jo Viņš pēc tam sacījis:</VERS>
      <VERS vnumber="16">Šī ir tā derība, ko es pēc tām dienām ar viņiem nodibināšu, saka Kungs: Es savus likumus došu viņu sirdīs un ierakstīšu tos viņu prātā,</VERS>
      <VERS vnumber="17">Un viņu grēkus un netaisnības es vairs jau nepieminēšu.</VERS>
      <VERS vnumber="18">Bet kur tie piedoti, tur vairs nav upura par grēku.</VERS>
      <VERS vnumber="19">Tātad, brāļi, Jēzus asins dēļ mums ir cerība ieiet vissvētākajā.</VERS>
      <VERS vnumber="20">Uz turieni Viņš mums sagatavojis jaunu un dzīvu ceļu caur priekškaru, tas ir, savu miesu;</VERS>
      <VERS vnumber="21">Un tā kā mums ir augstais priesteris pār Dieva namu,</VERS>
      <VERS vnumber="22">Tad tuvosimies patiesu sirdi, ticības pilnībā, apslacināti sirdīs un brīvi no ļaunas sirdsapziņas, un miesu nomazgājuši tīrā ūdenī.</VERS>
      <VERS vnumber="23">Turēsim nesatricināmi savu cerības apliecinājumu (jo uzticams ir Tas, kas apsolījis)!</VERS>
      <VERS vnumber="24">Un vērosim cits citu, lai pamudinātos mīlestībā un labajos darbos!</VERS>
      <VERS vnumber="25">Neatstāsim savas sanāksmes, kā daži paraduši, nepamudinādami viens otru jo vairāk redzot, ka tā diena tuvojas.</VERS>
      <VERS vnumber="26">Un ja mēs, patiesības atziņu saņēmuši, apzināti grēkojam, tad vairs neatliek upuris par grēkiem,</VERS>
      <VERS vnumber="27">Bet gan šausmīgas tiesas gaidīšana un uguns niknums, kas aprīs pretiniekus.</VERS>
      <VERS vnumber="28">Kas atmeta Mozus likumu, tam, diviem vai trim lieciniekiem liecinot, bez žēlastības bija jāmirst.</VERS>
      <VERS vnumber="29">Kā jums šķiet, cik gan smagāku sodu pelna tas, kas Dieva Dēlu kājām mītu un derības asinis, kurās tas svētīts, turētu par nesvētām, un žēlastības Garu nievātu?</VERS>
      <VERS vnumber="30">Jo mēs pazīstam To, kas teicis: Atriebšana pieder man, es atmaksāšu; un atkal: Kungs tiesās savu tautu.</VERS>
      <VERS vnumber="31">Šausmīgi ir krist dzīvā Dieva rokās!</VERS>
      <VERS vnumber="32">Bet atminieties agrākās dienas, kad jūs apgaismoti izturējāt lielu ciešanu cīņu.</VERS>
      <VERS vnumber="33">Arī jūs atklātībā bijāt nodoti zaimiem un mokām, arī bijāt līdzdalībnieki tiem, kam tāpat notika.</VERS>
      <VERS vnumber="34">Jo jūs esat cietumniekiem līdzcietuši, un jūsu mantas nolaupīšanu uzņēmāt ar prieku, apzinādamies, ka jums ir labāka un paliekama manta.</VERS>
      <VERS vnumber="35">Tāpēc nezaudējiet savu paļāvību, jo tai ir liela alga.</VERS>
      <VERS vnumber="36">Jo pacietība jums nepieciešama, lai, Dieva prātu izpildījuši, iemantotu apsolījumu.</VERS>
      <VERS vnumber="37">Un vēl neilgi, tad nāks un nekavēsies Tas, kam jānāk.</VERS>
      <VERS vnumber="38">Bet mans taisnīgais dzīvo no ticības, un tas nepatiks manai dvēselei, ja viņš atkāptos.</VERS>
      <VERS vnumber="39">Tomēr mēs neesam izmisuma bērni, kas iet pazušanā, bet mums ir ticība dvēseles pestīšanai.</VERS>
    </CHAPTER>
    <CHAPTER cnumber="11">
      <VERS vnumber="1">Ticība ir paļāvība tam, uz ko cer, un pārliecība par to, ko neredz.</VERS>
      <VERS vnumber="2">Tanī senči kļuvuši slaveni.</VERS>
      <VERS vnumber="3">Ticībā mēs noprotam, ka ar Dieva vārdu pasaule radīta, ka no neredzamā cēlies redzamais.</VERS>
      <VERS vnumber="4">Ticības dēļ Ābels nesa Dievam labāku upuri nekā Kains; tās dēļ viņš saņēma liecību, ka viņš taisnīgs, jo Dievs liecinājis par viņa dāvanām: un tanī viņš, lai gan jau miris, vēl joprojām runā.</VERS>
      <VERS vnumber="5">Ticības dēļ Henohs tika paņemts, lai viņš nāves neredzētu, un viņu vairs neatrada, jo Dievs viņu paņēma. Pirms paņemšanas par viņu liecināts, ka viņš Dievam bijis patīkams.</VERS>
      <VERS vnumber="6">Bet bez ticības nav iespējams Dievam patikt. Jo tam, kas Dievam tuvojas, jātic, ka Viņš ir, un ka Viņš atalgos tos, kas Viņu meklē.</VERS>
      <VERS vnumber="7">Saņēmis aizrādījumu par to, kas vēl nebija redzams, Noass ticībā rūpīgi taisīja šķirstu sava nama glābšanai. Tās dēļ viņš nosodīja pasauli un kļuva taisnības mantinieks, kas nāk no ticības.</VERS>
      <VERS vnumber="8">Ticībā paklausīja tas, ka saucas Ābrahams, un gāja uz to vietu, ko viņam nācās saņemt mantojumā. Viņš gāja, nezinādams, kur aizies.</VERS>
      <VERS vnumber="9">Ticības dēļ viņš apmetās apsolītajā zemē kā svešinieks un dzīvoja teltīs kopā ar Īzāku un Jēkabu, tā paša apsolījuma līdzmantiniekiem;</VERS>
      <VERS vnumber="10">Jo viņš gaidīja pilsētu ar stipriem pamatiem, kuras cēlājs un nodibinātājs ir Dievs.</VERS>
      <VERS vnumber="11">Ticībā arī neauglīgā Sāra neraugoties uz vecumu, saņēma spēku kļūt māte, jo ticēja, ka Tas, kas solīja, ir uzticams.</VERS>
      <VERS vnumber="12">Tāpēc arī no viena (turklāt neauglīga) dzimuši tik daudzi kā debesu zvaigznes un kā neskaitāmas smiltis jūrmalā.</VERS>
      <VERS vnumber="13">Tie visi nomira ticībā, apsolīto nesaņēmuši; bet no tālienes tie Viņu redzēja un sveica, apliecinādami, ka viņi virs zemes ir ceļotāji un viesi.</VERS>
      <VERS vnumber="14">Tā runājot, tie aizrādīja, ka viņi meklē tēviju.</VERS>
      <VERS vnumber="15">Bet ja viņi būtu domājuši par to, no kurienes bija izgājuši, tad viņiem vēl bija laiks atgriezties.</VERS>
      <VERS vnumber="16">Bet tagad tie tiecas pēc labākas, tas ir, debesu. Tāpēc arī Dievs nekautrējas saukties par viņu Dievu, jo Viņš tiem sagatavoja pilsētu.</VERS>
      <VERS vnumber="17">Ticībā Ābrahams, kad tika pārbaudīts, nesa upurī vienīgo dēlu Īzāku. Viņš arī saņēma apsolījumus,</VERS>
      <VERS vnumber="18">Jo viņam tika sacīts: No Īzāka tev būs pēcnācēji. (1.Moz.21,12)</VERS>
      <VERS vnumber="19">Tad viņš domāja, ka Dievs spēj uzmodināt arī mirušos; tāpēc viņš to saņēma atpakaļ kā piemēru.</VERS>
      <VERS vnumber="20">Ticībā Īzāks svētīja nākotnei Jēkabu un Ezavu.</VERS>
      <VERS vnumber="21">Ticībā Jēkabs mirdams svētīja ikkatru Jāzepa dēlu un pielūdza Dievu, noliekdamies pār sava zižļa galu.</VERS>
      <VERS vnumber="22">Ticībā Jāzeps mirdams atgādināja par Izraēļa bērnu aizceļošanu un deva norādījumus par saviem kauliem.</VERS>
      <VERS vnumber="23">Ticībā vecāki slēpa Mozu pēc dzimšanas trīs mēnešus, jo redzēja, ka bērns ir skaists, un viņi nebijās ķēniņa pavēles.</VERS>
      <VERS vnumber="24">Ticības dēļ Mozus, uzaudzis liels, noliedza, ka viņš būtu faraona meitas dēls,</VERS>
      <VERS vnumber="25">Labāk izvēlēdamies ar Dieva tautu ciest apspiešanu, nekā no grēka smelt īslaicīgu baudu.</VERS>
      <VERS vnumber="26">Kristus pazemošanu viņš turēja par lielāku bagātību nekā Ēģiptes mantas, jo viņš skatījās uz atmaksu.</VERS>
      <VERS vnumber="27">Ticības dēļ viņš atstāja Ēģipti, nebīdamies no ķēniņa dusmām, jo, it kā neredzamo redzēdams, viņš izturēja.</VERS>
      <VERS vnumber="28">Ticības dēļ viņš svinēja pashu un apslacīšanu asinīm, lai pirmdzimušo postītājs tos neaiztiktu.</VERS>
      <VERS vnumber="29">Ticībā tie pārgāja Sarkano jūru kā sauszemi. Ēģiptieši to mēģināja, bet noslīka. (2 Moz 14,22)</VERS>
      <VERS vnumber="30">Ticībā, septiņas dienas apkārt ejot, sabruka Jērikas mūri.</VERS>
      <VERS vnumber="31">Ticības dēļ netikle Rahaba, miermīlīgi uzņemdama izlūkus, negāja bojā līdz ar neticīgajiem.</VERS>
      <VERS vnumber="32">Un ko vēl lai saku? Man pietrūkst laika stāstīt par Gideonu, Baraku, Samsonu, Jefti, Dāvidu, Samuēlu un praviešiem,</VERS>
      <VERS vnumber="33">Kas, pateicoties ticībai, uzvarēja valstis, darīja taisnīgus darbus, saņēma apsolījumus, aizdarīja lauvu mutes.</VERS>
      <VERS vnumber="34">Nodzēsa uguns spēku, izbēga zobens asmenim, pārvarēja slimības, bija stipri karā, uzvarēja svešu karaspēku;</VERS>
      <VERS vnumber="35">Sievietes atguva savus mirušos, uzmodinātus no miroņiem; bet citi, nodoti mokām, nepieņēma atbrīvošanu, lai iemantotu labāku augšāmcelšanos.</VERS>
      <VERS vnumber="36">Vēl citi izcieta izsmieklu šaustīšanu, pat arī važas un cietumu.</VERS>
      <VERS vnumber="37">Tie tika akmeņiem nomētāti, sazāģēti, kārdināti, mira zobena nonāvēti, staigāja apkārt aitu ādās, kazu ādās, ciezdami trūkumu, apspiesti, mocīti;</VERS>
      <VERS vnumber="38">Tie, kam pasaule nebija cienīga, maldījās tuksnešos, kalnos un alās, un zemes aizās.</VERS>
      <VERS vnumber="39">Un tie visi, pārbaudīti ticības apliecinājumā, nesaņēma apsolīto, tāpēc ka</VERS>
      <VERS vnumber="40">Dievs mums paredzējis kaut ko labāku, un tāpēc viņi bez mums izpildījumu nesasniedza.</VERS>
    </CHAPTER>
    <CHAPTER cnumber="12">
      <VERS vnumber="1">Ap mums ir tik liels liecinieku mākonis, tāpēc dosimies ar pacietību mums priekšā stāvošajā sacīkstē, nolikdami katru smagumu un grēku, kas mums pieķēries.</VERS>
      <VERS vnumber="2">Skatīsimies uz Jēzu, ticības nodibinātāju, kas paredzētā prieka dēļ, nievāšanu neievērodams, pārcieta krustu, bet tagad sēž Dieva troņa labajā pusē.</VERS>
      <VERS vnumber="3">Vērojiet To, kas panesa tādas vajāšanas, ko grēcinieki vērsa pret Viņu, lai jūs nepagurtu un nekļūtu vāji savā garā!</VERS>
      <VERS vnumber="4">Jo jūs, cīnīdamies pret grēku, vēl neesat līdz asinīm pretojušies.</VERS>
      <VERS vnumber="5">Un jūs esat aizmirsuši pamudinājumu, kas uz jums kā bērniem runā, sacīdams: Mans dēls, nenicini Kunga pamācību un nepagursti, kad viņš tevi norāj.</VERS>
      <VERS vnumber="6">Jo, ko Kungs mīl, to pārmāca un šausta katru bērnu, ko Viņš pieņem.</VERS>
      <VERS vnumber="7">Esiet pacietīgi pārmācībā! Dievs izturas pret jums kā pret bērniem; jo kur būtu tāds bērns, ko tēvs nepārmācītu?</VERS>
      <VERS vnumber="8">Ja jūs esat bez pārmācības, kuru visi saņēmuši, tad jūs neesat īsti bērni, bet nelikumīgi.</VERS>
      <VERS vnumber="9">Tālāk, ja mūsu miesīgie tēvi mūs pārmāca un mēs tiem parādām godbijību, tad jo vairāk paklausīsim gara Tēvam un mēs dzīvosim.</VERS>
      <VERS vnumber="10">Tie pēc sava prāta mūs pārmācīja dažu dienu laikam, bet Viņš pārmāca mūsu labā, Viņa svētlaimības iegūšanai.</VERS>
      <VERS vnumber="11">Lai gan liekas, ka katra pārmācība tanī brīdī sagādā ne prieku, bet skumjas, tomēr vēlāk tiem, kas tanī vingrināti, dod taisnības miera augli.</VERS>
      <VERS vnumber="12">Tāpēc paceliet gurdenās rokas un nespēcīgos ceļus</VERS>
      <VERS vnumber="13">Un savām kājām staigājiet taisnus soļus, lai kāds klibodams nenomaldītos, bet gan tiktu dziedināts!</VERS>
      <VERS vnumber="14">Tiecieties pēc miera ar visiem un pēc svētuma, bez tā neviens Dievu neredzēs.</VERS>
      <VERS vnumber="15">Uzmaniet, ka neviens Dieva žēlastībai neizpaliktu, ka kāda rūgtuma sakne, augstu izaugusi, jums nekaitētu un daudzi ar to netiktu aptraipīti,</VERS>
      <VERS vnumber="16">Neviens lai nebūtu netikls vai zemisks kā Ezavs, kas par vienu maltīti pārdeva savu pirmdzimtību. (1 Moz 25,33)</VERS>
      <VERS vnumber="17">Jūs gan zināt, ka viņš vēlāk gribēja mantot svētību, bet tika atraidīts, jo neatrada iespēju atgriezties, lai gan ar asarām to meklēja.</VERS>
      <VERS vnumber="18">Jo jūs neesat piegājuši pie taustāma kalna, ne pie degošas uguns, ne negaisa mākoņa, ne tumsas, ne vētras,</VERS>
      <VERS vnumber="19">Ne bazūnes skaņas, ne vārdu balss, ko dzirdēdami, tie lūdza, lai mitējas viņiem runāt;</VERS>
      <VERS vnumber="20">Jo viņi nevarēja paciest to, kas tika sacīts: Un ja kustonis pieskartos kalnam, tas jānomētā akmeņiem. (2 Moz 19,12-13)</VERS>
      <VERS vnumber="21">Jā, parādība bija tik baismīga, ka Mozus izsaucās: Es esmu baiļu pārņemts un drebu! (5.Moz.9,19)</VERS>
      <VERS vnumber="22">Bet jūs esat tuvojušies Siona kalnam un dzīvā Dieva pilsētai, debesu Jeruzalemei, un daudzu tūkstošu eņģeļu sapulcei,</VERS>
      <VERS vnumber="23">Un debesīs pierakstīto pirmdzimušo draudzei, un Dievam, visu tiesātājam, un taisnīgajām, pilnību sasniegušajām dvēselēm,</VERS>
      <VERS vnumber="24">Un Jaunās derības vidutājam Jēzum, un apslacīšanai asinīm, kas spēcīgāk runā nekā Ābela.</VERS>
      <VERS vnumber="25">Pielūkojiet, ka jūs nenoraidītu To, kas runā! Ja tie neizbēga, kas atmeta To, kas runāja virs zemes, jo vairāk mēs, ja novērsīsimies no Tā, kas runā no debesīm.</VERS>
      <VERS vnumber="26">Toreiz Viņa balss satricināja zemi, bet tagad Viņš pasludina, sacīdams: Vēl vienreiz es sakustināšu ne tikai zemi, bet arī debesis.</VERS>
      <VERS vnumber="27">Bet tas "vēl vienreiz" norāda, ka tas, kas radīts un satricināšanai padots, tiks pārmainīts, lai paliktu tas, kas nesatricināms.</VERS>
      <VERS vnumber="28">Tāpēc, saņemdami nesatricināmu valstību, būsim pateicīgi! Ar to mēs, Dievam patikdami kalposim bailēs un godbijībā.</VERS>
      <VERS vnumber="29">Jo mūsu Dievs ir iznīcinātāja uguns.</VERS>
    </CHAPTER>
    <CHAPTER cnumber="13">
      <VERS vnumber="1">Brāļu mīlestība lai paliek jūsos!</VERS>
      <VERS vnumber="2">Neaizmirstiet viesmīlību, jo daži caur to, pašiem nezinot, uzņēmuši savā pajumtē eņģeļus.</VERS>
      <VERS vnumber="3">Atminieties cietumniekus, it kā jūs kopā ar viņiem būtu cietumnieki, un cietējus, jo arī jūs vēl miesā dzīvojat.</VERS>
      <VERS vnumber="4">Laulība lai ir visā godā un laulības gulta neaptraipīta, jo netiklos un laulības pārkāpējus tiesās Dievs.</VERS>
      <VERS vnumber="5">Jūsu dzīvei jābūt brīvai no mantkārības. Apmierinieties ar to, kas jums ir, jo Viņš sacījis: Es tevi nedz atstāšu, nedz pametīšu; (5 Moz 31,6; Joz 1,5)</VERS>
      <VERS vnumber="6">Tā ka varam droši sacīt: Kungs ir mans palīgs, es nebīstos; ko spēj man padarīt cilvēks? (Ps 117,6)</VERS>
      <VERS vnumber="7">Atminieties savus priekšniekus, kas jums sludinājuši Dieva vārdu! Vērodami viņu dzīves iznākumu, sekojiet to ticībai!</VERS>
      <VERS vnumber="8">Jēzus Kristus vakar un šodien, un mūžīgi tas pats.</VERS>
      <VERS vnumber="9">Neļaujiet sevi maldināt dažādām svešām mācībām, jo labāk, ka sirdi stiprina žēlastība, ne ēdieni; tie neko nepalīdzēja tiem, kas tanī piedalījās.</VERS>
      <VERS vnumber="10">Mums ir altāris; no tā ēst nav tiesības tiem, kas kalpo teltij.</VERS>
      <VERS vnumber="11">Jo kuru dzīvnieku asinis augstais priesteris ienes vissvētākajā vietā, to miesas tiek sadedzinātas ārpus nometnes.</VERS>
      <VERS vnumber="12">Tāpēc arī Jēzus, lai ar savām asinīm svētdarītu tautu, cieta ārpus vārtiem.</VERS>
      <VERS vnumber="13">Iziesim tad arī mēs pie Viņa ārpus nometnes, nesdami Viņa pazemošanu!</VERS>
      <VERS vnumber="14">Jo mums šeit nav paliekamas vietas, bet mēs meklējam nākamo. (Mih.2,10)</VERS>
      <VERS vnumber="15">Upurēsim tad caur Viņu Dievam vienmēr slavas upuri, tas ir, mūsu lūpu augļus, kas godina Viņa vārdu.</VERS>
      <VERS vnumber="16">Neaizmirstiet darīt labu un dot dāvanas! Tādi upuri Dievam labpatīk.</VERS>
      <VERS vnumber="17">Paklausiet saviem priekšniekiem un esiet viņiem padevīgi, jo viņi ir nomodā un viņiem būs jādod norēķins par jūsu dvēselēm; lai viņi to dara priecādamies, ne nopūzdamies, jo tas jums labumu nenes.</VERS>
      <VERS vnumber="18">Lūdziet Dievu par mums! Mēs apzināmies, ka mūsu sirdsapziņa ir tīra, jo visu gribam labi darīt.</VERS>
      <VERS vnumber="19">Un jo vairāk es jūs lūdzu tā darīt, lai drīzāk mani atdotu jums.</VERS>
      <VERS vnumber="20">Bet miera Dievs, kas lielo avju Ganu, mūsu Kungu Jēzu Kristu, caur mūžīgās derības asinīm uzcēlis no miroņiem,</VERS>
      <VERS vnumber="21">Lai stiprina jūs katrā labā darbā, ka jūs izpildītu Viņa gribu; lai Viņš jūsos padara to, kas Viņam patīk caur Jēzu Kristu, kam lai gods mūžīgi mūžos! Amen.</VERS>
      <VERS vnumber="22">Bet es jūs, brāļi lūdzu: pieņemiet šos pamācības vārdus, jo es jums uzrakstīju tikai īsumā.</VERS>
      <VERS vnumber="23">Ziniet, ka mūsu brālis Timotejs atbrīvots; kopā ar viņu (ja viņš drīz nāks) es jūs redzēšu.</VERS>
      <VERS vnumber="24">Sveiciniet visus savus priekšniekus un visus svētos! Jūs sveicina brāļi Itālijā.</VERS>
      <VERS vnumber="25">Žēlastība ar jums visiem! Amen.</VERS>
    </CHAPTER>
  </BIBLEBOOK>
  <BIBLEBOOK bname="Jakobus" bnumber="59" bsname="Jak">
    <CHAPTER cnumber="1">
      <VERS vnumber="1">Jēkabs, Dieva un mūsu Kunga Jēzus Kristus kalps, sveicina divpadsmit ciltis, kas dzīvo izklīdinātas.</VERS>
      <VERS vnumber="2">Mani brāļi, uzskatiet to kā lielu prieku, ka jūs piemeklē dažādi kārdinājumi,</VERS>
      <VERS vnumber="3">Zinādami, ka jūsu ticības pārbaudīšana rada pacietību!</VERS>
      <VERS vnumber="4">Bet pacietība parādās pilnīgā darbā, lai jūs būtu pilnīgi, nepeļami un bez kādiem trūkumiem.</VERS>
      <VERS vnumber="5">Ja kādam no jums trūkst gudrības, lai izlūdzas to no Dieva, kas visiem dod bagātīgi un bez pārmetumiem, un tā viņam tiks dota.</VERS>
      <VERS vnumber="6">Bet lai lūdz ticībā, nemaz nešaubīdamies, jo, kas šaubās, tas līdzīgs jūras vilnim, ko vējš dzenā un mētā.</VERS>
      <VERS vnumber="7">Lai tāds cilvēks nedomā kaut ko no Kunga saņemt.</VERS>
      <VERS vnumber="8">Vīrs, kam dalīta dvēsele, ir nepastāvīgs visos savos ceļos.</VERS>
      <VERS vnumber="9">Bet lai pazemīgais brālis lepojas savā paaugstināšanā,</VERS>
      <VERS vnumber="10">Bet bagātais savā pazemībā, jo kā zāles zieds viņš izzudīs.</VERS>
      <VERS vnumber="11">Jo saule uzlēca savā karstumā un izkaltēja zāli, un tās zieds nokrita, un tās vaiga skaistums gāja bojā. Tāpat bagātais nonīks savās gaitās.</VERS>
      <VERS vnumber="12">Svētīgs tas vīrs, kas panes pārbaudījumus, jo pārbaudīts tas saņems dzīvības kroni, ko Dievs apsolīja tiem, kas Viņu mīl.</VERS>
      <VERS vnumber="13">Neviens kārdināšanā lai nesaka, ka Dievs to kārdina, jo Dievu nevar kārdināt uz ļaunu, un Viņš nevienu nekārdina.</VERS>
      <VERS vnumber="14">Bet katru kārdina viņa paša kārība, kas to vilina un valdzina.</VERS>
      <VERS vnumber="15">Pēc tam kārība, kad tā ieņēmusies, dzemdē grēku, bet padarītais grēks dzemdē nāvi.</VERS>
      <VERS vnumber="16">Tādēļ nemaldieties, mani mīļie brāļi!</VERS>
      <VERS vnumber="17">Katrs labs devums un katra pilnīga dāvana nāk no augšienes. Tā nāk no gaismas Tēva, kurā nav pārmaiņas, nedz pārgrozības ēnas.</VERS>
      <VERS vnumber="18">Labprātīgi Viņš mūs dzemdinājis ar patiesības vārdu, lai mēs būtu Viņa radījumu pirmdzimtie.</VERS>
      <VERS vnumber="19">Ziniet, mani mīļie brāļi: katrs cilvēks, lai čakls klausīties, bet lēns runāt un lēns dusmoties.</VERS>
      <VERS vnumber="20">Jo cilvēka dusmas nesagādā Dieva taisnību.</VERS>
      <VERS vnumber="21">Tāpēc, atmezdami katru netīrību un ļaunuma pārpilnību, lēnprātībā saņemiet iesēto vārdu, kas var izglābt jūsu dvēseles!</VERS>
      <VERS vnumber="22">Esiet vārda izpildītāji, bet ne tikai klausītāji, paši sevi apmānīdami,</VERS>
      <VERS vnumber="23">Jo, ja kāds ir vārda klausītājs, bet ne izpildītājs, tas līdzīgs vīram, kas skata savus sejas vaibstus spogulī.</VERS>
      <VERS vnumber="24">Sevi aplūkojis, tas aiziet un tūliņ aizmirst, kāds viņš bija.</VERS>
      <VERS vnumber="25">Bet kas uzmanīgi ieskatās pilnīgās brīvības likumā un paliek tanī, tas nav palicis aizmāršīgs klausītājs, bet darba darītājs, tas būs svētīgs savā darbībā.</VERS>
      <VERS vnumber="26">Ja kāds domā, ka tas ir dievbijīgs, un nesavalda savu mēli, bet maldina savu sirdi, tad viņa dievbijība ir tukša.</VERS>
      <VERS vnumber="27">Tīra un neaptraipīta dievbijība Dieva Tēva priekšā ir tad, ja apmeklē bēdās bāreņus un atraitnes un sevi pasargā neaptraipītu no šīs pasaules.</VERS>
    </CHAPTER>
    <CHAPTER cnumber="2">
      <VERS vnumber="1">Mani brāļi, mūsu godības Kunga Jēzus Kristus ticību nevērtējiet pēc personas stāvokļa!</VERS>
      <VERS vnumber="2">Jo ja jūsu sanāksmē ienāktu tīrās drēbēs vīrs, kam zelta gredzens, bet ienāktu arī nabadzīgs netīrā tērpā,</VERS>
      <VERS vnumber="3">Un jūs uzlūkotu to, kam greznas drēbes, un tam sacītu: Tu nosēdies šeit ērti, bet trūcīgajam sacītu: Tu nostājies tur vai nosēdies pie manu kāju soliņa!</VERS>
      <VERS vnumber="4">Vai tad jūs sevi nenovērtētu un nekļūtu ļaundomīgi tiesneši?</VERS>
      <VERS vnumber="5">Klausieties, mani mīļie brāļi, vai Dievs tos, kas šinī pasaulē trūcīgi, nav izvēlējies par bagātiem ticībā un mantiniekiem tai valstij, ko Dievs apsolījis tiem, kas Viņu mīl?</VERS>
      <VERS vnumber="6">Bet jūs nicināt trūcīgo. Vai bagātie ar varu jūs neapspiež, un vai tie nevelk jūs tiesās?</VERS>
      <VERS vnumber="7">Vai viņi nav tie, kas zaimo labo vārdu, kādā jūs saucaties?</VERS>
      <VERS vnumber="8">Bet ja jūs pildāt Rakstu ķēnišķo likumu: Mīli savu tuvāko kā sevi pašu, tad jūs labi darāt.</VERS>
      <VERS vnumber="9">Bet ja jūs uzlūkojat personas, tad jūs grēkojat, un likums jūs atzīst par pārkāpējiem.</VERS>
      <VERS vnumber="10">Ja kas izpildītu visu likumu, bet noziegtos pret vienu, tas vainojams pret visu.</VERS>
      <VERS vnumber="11">Jo kas sacījis: Nepārkāp laulību, tas arī teicis: Nenokauj! Ja nu tu nepārkāp laulību, bet nokauj, tu esi likuma pārkāpējs.</VERS>
      <VERS vnumber="12">Tā runājiet un tā dariet, kā tie, ko tiesās brīvības likums,</VERS>
      <VERS vnumber="13">Jo tiesa nežēlīga tiem, kas neparāda žēlsirdību. Bet žēlsirdība pārsniedz tiesu.</VERS>
      <VERS vnumber="14">Kāds labums, mani brāļi, ja kāds teiks, ka tam ticība, bet nav darbu? Vai ticība varēs viņu izglābt?</VERS>
      <VERS vnumber="15">Ja brālis un māsa ir kaili un tiem trūkst ikdienišķā uztura,</VERS>
      <VERS vnumber="16">Un ja kāds no jums viņiem teiks: Ejiet mierā, sildieties un paēdiet, bet nedos viņiem to, kas miesai nepieciešams, ko tas palīdzēs?</VERS>
      <VERS vnumber="17">Tāpat arī ticība pati sevī ir mirusi, ja tai nav darbu.</VERS>
      <VERS vnumber="18">Bet ja kāds teiks: Tev ir ticība, bet man darbi. Parādi man savu ticību bez darbiem, un es tev parādīšu savu ticību darbos.</VERS>
      <VERS vnumber="19">Tu tici, ka ir viens Dievs, tu labi dari; arī ļaunie gari tic un dreb.</VERS>
      <VERS vnumber="20">Bet vai gribi zināt, tukšais cilvēk, ka ticība bez darbiem ir mirusi?</VERS>
      <VERS vnumber="21">Vai darbi neattaisnoja Ābrahamu, mūsu tēvu, kad upurēja savu dēlu Īzāku uz altāra?</VERS>
      <VERS vnumber="22">Tu redzi, ka ticība līdzdarbojusies viņa darbiem, un darbos ticība sasniedza pilnību.</VERS>
      <VERS vnumber="23">Ābrahams ticēja uz Dievu, un tas viņam tika pieskaitīts taisnībai, un viņš tika nosaukts Dieva draugs. (1 Moz 15,6)</VERS>
      <VERS vnumber="24">Vai redzat, ka darbos cilvēks tiek taisnots, bet ne ticībā vien?</VERS>
      <VERS vnumber="25">Līdzīgi arī Rahaba, netikle, vai ne darbos tika taisnota, uzņemdama sūtņus un pa citu ceļu izlaizdama?</VERS>
      <VERS vnumber="26">Jo kā miesa bez gara mirusi, tā arī ticība bez darbiem mirusi.un ir savaldījusi cilvēka daba.</VERS>
    </CHAPTER>
    <CHAPTER cnumber="3">
      <VERS vnumber="1">Mani brāļi, daudzi netopiet mācītāji, zinādami, ka jūs nokļūsiet bargākā tiesā,</VERS>
      <VERS vnumber="2">Jo mēs visi daudz grēkojam. Kas vārdā neapgrēkojas, tas ir pilnīgs vīrs, jo viņš ir spējīgs savaldīt arī visu miesu.</VERS>
      <VERS vnumber="3">Ja mēs zirgiem liekam laužņus mutē, lai tie mums paklausītu, tad mēs valdām arī visu viņu ķermeni.</VERS>
      <VERS vnumber="4">Lūk, arī kuģus, lai gan tie ir lieli, un brāzmaini vēji tos mētā, sīka stūre vada, kurp vien vēlas vadītājs.</VERS>
      <VERS vnumber="5">Tāpat arī mēle ir mazs loceklis, bet veic lielas lietas. Lūk, cik maza uguns aizdedzina lielu mežu!</VERS>
      <VERS vnumber="6">Arī mēle ir uguns, netaisnības pasaule. Mēle tādā stāvoklī atrodas starp mūsu locekļiem, ka apgāna visu ķermeni un aizdedzina dzīves gājumu, pati būdama elles iededzinātāja.</VERS>
      <VERS vnumber="7">Jo visu sugu zvērus un putnus, rāpuļus un pārējos dzīvniekus savalda un ir savaldījusi cilvēka daba.</VERS>
      <VERS vnumber="8">Bet mēli neviens cilvēks savaldīt nevar: tā ir nemitīgs ļaunums, pilna nāvīgas indes.</VERS>
      <VERS vnumber="9">Ar to mēs godinām Kungu un Tēvu, un ar to lādam cilvēkus, kas radīti pēc Dieva līdzības.</VERS>
      <VERS vnumber="10">No tās pašas mutes nāk svētība un lāsts. Tas tā, mani brāļi, nedrīkst notikt!</VERS>
      <VERS vnumber="11">Vai avots arī izverd no viena un tā paša atvara saldu un rūgtu ūdeni?</VERS>
      <VERS vnumber="12">Vai, mani brāļi, vīģes koks dod vīnogas un vīnkoks vīģes? Tāpat arī sālsavots nevar dot saldenu ūdeni.</VERS>
      <VERS vnumber="13">Kas no jums gudrs un saprātīgs, tas lai, pareizi dzīvodams, rāda savus darbus, darītus gudrā lēnprātībā!</VERS>
      <VERS vnumber="14">Bet ja savā sirdī nesat rūgtu skaudību un ķildas, tad nelielieties un nemelojiet pret patiesību!</VERS>
      <VERS vnumber="15">Tāda gudrība nenāk no augšienes, bet tā ir pasaulīga, dzīvnieciska, velnišķīga.</VERS>
      <VERS vnumber="16">Jo kur skaudība un ķildas, tur nekārtība un viss ļaunums.</VERS>
      <VERS vnumber="17">Tā gudrība, kas nāk no augšienes, ir vispirms šķīsta, pēc tam miermīlīga, pieklājīga, padevīga, labvēlīga labam, pilna žēlsirdības un labu augļu, netiesātāja, neliekuļota.</VERS>
      <VERS vnumber="18">Bet taisnības auglis mierā tiek sēts miera veicinātājos.</VERS>
    </CHAPTER>
    <CHAPTER cnumber="4">
      <VERS vnumber="1">No kurienes kari un strīdi jūsu starpā? Vai ne no turienes, no jūsu kārībām, kas karo jūsu locekļos?</VERS>
      <VERS vnumber="2">Jūs iekārojat, bet jums nav; jūs slepkavojat un ienīstat, bet nevarat iegūt; jūs strīdaties un karojat, bet jums nav, jo jūs nelūdzat Dievu.</VERS>
      <VERS vnumber="3">Jūs lūdzat, bet nesaņemat, jo jūs ļauni lūdzat, lai to izlietotu savām kārībām.</VERS>
      <VERS vnumber="4">Jūs, laulības pārkāpēji! Vai jūs nezināt, ka šīs pasaules draudzība ir ienaidā ar Dievu? Un kas gribētu būt šīs pasaules draugs, tas paliek Dievam ienaidnieks.</VERS>
      <VERS vnumber="5">Vai jūs domājat, ka Raksti veltīgi saka: Līdz greizsirdībai iekāro gars, kas mājo jūsos?</VERS>
      <VERS vnumber="6">Bet Viņš dod lielāku žēlastību; tādēļ sacīts: Dievs pretojas lepniem, bet pazemīgiem dod žēlastību (Sak 3,34)</VERS>
      <VERS vnumber="7">Tādēļ esiet padevīgi Dievam, un pretojieties velnam, un tas bēgs no jums.</VERS>
      <VERS vnumber="8">Tuvojieties Dievam, un Viņš tuvosies jums. Šķīstījiet rokas, grēcinieki, un tīriet savas sirdis, jūs, dalītie dvēselē!</VERS>
      <VERS vnumber="9">Sajūtiet savu niecību, sērojiet un raudiet; jūsu smiekli lai pārvēršas sērās, bet jūsu prieks - skumjās!</VERS>
      <VERS vnumber="10">Pazemojieties Kunga priekšā, tad Viņš jūs paaugstinās.</VERS>
      <VERS vnumber="11">Neaprunājiet, brāļi, cits citu! Kas savu brāli aprunā vai savu brāli tiesā, tas aprunā likumu un tiesā likumu. Bet ja tu likumu tiesā, tad tu neesi likuma pildītājs, bet tiesātājs.</VERS>
      <VERS vnumber="12">Viens ir Likumdevējs un Tiesātājs, kas var pazudināt un glābt.</VERS>
      <VERS vnumber="13">Bet kas tu esi, kas tiesā tuvāko? Lūk, jūs, kas sakāt: Šodien vai rīt mēs dosimies uz to pilsētu un pavadīsim tur kādu gadu, tirgosimies un gūsim peļņu.</VERS>
      <VERS vnumber="14">Jūs neziniet, kas būs rīt.</VERS>
      <VERS vnumber="15">Jo kas ir jūsu dzīve? Garaiņi, kas īsu brīdi redzami un tad izzūd. Tai vietā jums būtu jāsaka: Ja Kungam labpatiksies un dzīvi būsim, tad darīsim to vai citu.</VERS>
      <VERS vnumber="16">Bet tagad jūs savā augstprātībā lielaties. Katra tāda lielība ir ļauna.</VERS>
      <VERS vnumber="17">Kas zina labu darīt, bet to nedara, tam ir grēks.</VERS>
    </CHAPTER>
    <CHAPTER cnumber="5">
      <VERS vnumber="1">Klausieties, bagātie, raudiet un vaimanājiet par tām nelaimēm, kas jums tuvojas!</VERS>
      <VERS vnumber="2">Jūsu bagātība ir sapuvusi un jūsu drēbes ir saēdušas kodes.</VERS>
      <VERS vnumber="3">Jūsu zelts un sudrabs ir sarūsējis, un to rūsa būs liecība pret jums un saēdīs jūsu miesas kā uguns. Jūs esat sev sakrājuši dusmas pēdējās dienās.</VERS>
      <VERS vnumber="4">Lūk, alga, atrauta strādniekiem, kas nopļāva jūsu laukus, sauc; un viņu saucieni sasnieguši Kunga Sabaota ausis.</VERS>
      <VERS vnumber="5">Virs zemes jūs dzīrojāt un savas sirdis barojāt izpriecām kaujamai dienai.</VERS>
      <VERS vnumber="6">Jūs notiesājāt un nonāvējāt Taisnīgo, un Viņš jums nepretojās.</VERS>
      <VERS vnumber="7">Esiet pacietīgi, brāļi, līdz Kunga atnākšanai! Lūk, zemkopis gaida dārgo zemes augli, pacietīgi ilgodamies, kamēr tas saņems agro un vēlo lietu.</VERS>
      <VERS vnumber="8">Tāpēc arī jūs esiet pacietīgi un stipriniet savas sirdis, jo Kunga atnākšana ir tuvu!</VERS>
      <VERS vnumber="9">Negaudieties, brāļi, viens par otru, lai netiktu tiesāti! Lūk, tiesnesis stāv durvju priekšā!</VERS>
      <VERS vnumber="10">Brāļi, neveiksmēs, ciešanās un pacietībai ņemiet priekšzīmi no praviešiem, kas runāja Kunga vārdā.</VERS>
      <VERS vnumber="11">Lūk, mēs teicam svētīgus tos, kas izcietuši. Jūs dzirdējāt, par Ījaba pacietību un redzējāt, kāds bija Kunga gala mērķis, jo Kungs ir žēlsirdīgs un apžēlotājs.</VERS>
      <VERS vnumber="12">Vispirms, mani brāļi, nezvēriet ne pie debesīm, ne pie zemes, ne citu kādu zvērestu. Jūsu runai jābūt: jā-jā, nē-nē, lai jūs netiktu tiesāti.</VERS>
      <VERS vnumber="13">Ja kāds no jums skumst, lai lūdz Dievu! Ja kādam labs prāts, tas lai dzied psalmus!</VERS>
      <VERS vnumber="14">Ja kāds no jums slimo, lai tas aicina Baznīcas priesterus, lai tie par viņu lūdz Dievu, svaidīdami ar eļļu Kunga vārdā!</VERS>
      <VERS vnumber="15">Un ticīgā lūgšana izglābs slimnieku, un Kungs viņu pacels; un, ja viņš būtu grēkojis viņam tiks piedots.</VERS>
      <VERS vnumber="16">Izsūdziet cits citam savus grēkus un lūdziet Dievu cits par citu, lai tiktu pestīti, jo daudz spēj neatlaidīga, taisnīga lūgšana!</VERS>
      <VERS vnumber="17">Elijs bija mums līdzīgs cilvēks, padots ciešanām. Tas sirsnīgi lūdza Dievu, lai lietus nelītu, un nelija virs zemes trīs gadus un sešus mēnešus.</VERS>
      <VERS vnumber="18">Un atkal viņš lūdza Dievu, un debess deva lietu, un zeme nesa savus augļus. (3 Ķēn 17,1; 18,45)</VERS>
      <VERS vnumber="19">Mani brāļi, ja kāds no jums nomaldīsies no patiesības, un kāds viņu atgriež,</VERS>
      <VERS vnumber="20">Lai tas, kas atgriezis grēcinieku no viņa maldu ceļa, zina, ka izglābs tā dvēseli no nāves un segs daudz grēku.</VERS>
    </CHAPTER>
  </BIBLEBOOK>
  <BIBLEBOOK bname="1 Petrus" bnumber="60" bsname="1Petr">
    <CHAPTER cnumber="1">
      <VERS vnumber="1">Pēteris, Jēzus Kristus apustulis, izredzētajiem svešiniekiem, kas izkaisīti Pontā, Galatijā, Kapadokijā, Āzijā un Bitinijā.</VERS>
      <VERS vnumber="2">Dieva Tēva iepriekš paredzētiem Gara svētīšanai, paklausībai un apslacināšanai ar Jēzus Kristus asinīm: žēlastība jums un miers pārpilnībā!</VERS>
      <VERS vnumber="3">Slavēts lai ir Dievs, mūsu Kunga Jēzus Kristus Tēvs, kas savā lielajā žēlastībā mūs atdzemdinājis dzīvai cerībai caur Jēzus Kristus augšāmcelšanos no miroņiem,</VERS>
      <VERS vnumber="4">Neiznīcīgam, neaptraipītam un nevīstošam mantojumam, kas ir uzglabāts debesīs jums,</VERS>
      <VERS vnumber="5">Kas Dieva spēkā tiekat pasargāti ticībā atpestīšanai, kas ir saistīta atklāšanai pēdējā laikā.</VERS>
      <VERS vnumber="6">Par to jūs priecāsieties, ja arī tagad, ja tas vajadzīgs, nedaudz skumstat dažādos pārbaudījumos,</VERS>
      <VERS vnumber="7">Lai jūsu pārbaudītā ticība, kas daudz vērtīgāka par ugunī pārbaudītu zeltu, izrādītos teicama, slavējama un godājama, kad parādīsies Jēzus Kristus.</VERS>
      <VERS vnumber="8">Viņu jūs mīlat, lai gan neesat redzējuši, Viņam jūs tagad ticat, To neredzēdami, un ticēdami priecāsieties neizsakāmā un apskaidrotā priekā.</VERS>
      <VERS vnumber="9">Kad jūs sasniegsiet savas ticības gala mērķi  dvēseļu pestīšanu.</VERS>
      <VERS vnumber="10">Par šo pestīšanu ir rūpīgi taujājuši un pētījuši pravieši, kas sludināja jums nolemto žēlastību.</VERS>
      <VERS vnumber="11">Tie cenšas uzzināt, uz kuru vai kādu laiku viņos norāda Kristus Gars, kas iepriekš liecināja par Kristus ciešanām un tām sekojošo godību.</VERS>
      <VERS vnumber="12">Viņiem tika atklāts, ka ne viņiem pašiem, bet jums kalpoja tas, ko jums pēc Svētā Gara atsūtīšanas no debesīm sniedza tie, kas jums sludināja evaņģēliju, kurā pat eņģeļi vēlas ieskatīties.</VERS>
      <VERS vnumber="13">Tāpēc apjoziet sava prāta gurnus, modrībā un pilnībā ceriet uz to žēlastību, kas jums tiks dota, kad parādīsies Jēzus Kristus.</VERS>
      <VERS vnumber="14">Kā paklausīgi bērni nedzīvojiet kārībās, kam jūs agrāk kalpojāt savā nezināšanā,</VERS>
      <VERS vnumber="15">Bet tāpat kā Svētais, kas jūs aicinājis, topiet arī paši svēti visā dzīvē,</VERS>
      <VERS vnumber="16">Jo rakstīts: Esiet svēti, jo es esmu svēts. (3.Moz.11,14)</VERS>
      <VERS vnumber="17">Un ja jūs kā Tēvu piesaucat To, kas, cilvēka stāvokli neievērodams, spriež tiesu pēc katra darbiem, tad pavadiet bijībā savu ceļojuma laiku!</VERS>
      <VERS vnumber="18">Jūs zināt, ka esat atpirkti ne ar iznīcīgu zeltu un sudrabu no savas aplamās dzīves, kas no tēviem mantota,</VERS>
      <VERS vnumber="19">Bet ar Kristus, neaptraipītā un nevainojamā Jēra, dārgajām asinīm,</VERS>
      <VERS vnumber="20">Kas iepriekš paredzēts pirms pasaules radīšanas, bet parādījies pēdējā laikā jūsu dēļ.</VERS>
      <VERS vnumber="21">Jūs caur Viņu ticat Dievam, kas Viņu uzmodināja no miroņiem un deva Viņam godu, lai jums būtu ticība un cerība uz Dievu.</VERS>
      <VERS vnumber="22">Savas dvēseles šķīstīdami mīlestības paklausībā, brāļu mīlestībā, mīliet cits citu sirds vienkāršībā un sirsnībā!</VERS>
      <VERS vnumber="23">Jūs esat atdzimuši ne no iznīcības sēklas, bet no neiznīcīgās, dzīvā un mūžam palicēja Dieva vārda.</VERS>
      <VERS vnumber="24">Jo katra miesa ir kā zāle, bet katra tās godība kā zāles zieds. Nokalta zāle, un tās zieds nokrita.</VERS>
      <VERS vnumber="25">Bet Kunga vārds paliek mūžīgi. Un šis vārds jums sludināts evaņģēlijā. (Is 40,6-7)</VERS>
    </CHAPTER>
    <CHAPTER cnumber="2">
      <VERS vnumber="1">Un atmetuši visu ļaunprātību un viltību, un liekulību, un skaudību, un visas mēlnesības,</VERS>
      <VERS vnumber="2">Bez viltības, kā jaunpiedzimuši bērni alkstiet pēc garīgā piena, lai jūs no tā augtu atpestīšanai,</VERS>
      <VERS vnumber="3">Jo jūs jau baudījāt, cik labvēlīgs ir Kungs.</VERS>
      <VERS vnumber="4">Ejiet pie Viņa kā pie dzīvā akmens, ko gan cilvēki atmeta, bet Dievs izredzēja un godāja!</VERS>
      <VERS vnumber="5">Uzceliet uz Viņa no sevis pašiem kā no dzīviem akmeņiem garīgu celtni, topiet par svētajiem priesteriem, lai caur Jēzu Kristu nestu Dievam patīkamus garīgus upurus!</VERS>
      <VERS vnumber="6">Tāpēc Rakstos teikts: Lūk, es lieku Sionā izredzētu, dārgu stūrakmeni, un kas uz Viņu tic, nepaliks kaunā, (Is 28,16)</VERS>
      <VERS vnumber="7">Un jums, kas ticat, ir gods, bet neticīgajiem šis akmens, ko cēlāji atmeta, ir kļuvis stūrakmens (Ps 117,22)</VERS>
      <VERS vnumber="8">Un piedauzības akmens, un apgrēcības klints tiem, kuriem vārds ir piedauzība, un tie netic. Tas viņiem arī lemts.</VERS>
      <VERS vnumber="9">Bet jūs esat izredzētā cilts, ķēnišķīgā priesterība, svētā tauta, iegūtie ļaudis, lai paustu Tā varenos darbus, kas jūs aicinājis no tumsas savā brīnišķīgajā gaismā.</VERS>
      <VERS vnumber="10">Jūs citkārt nebijāt tauta, bet tagad esat Dieva tauta; nebijāt apžēloti, tagad esat apžēloti. (Os 2,24; Rom 9,25)</VERS>
      <VERS vnumber="11">Vismīļie, es pamācu jūs kā atnācējus un ceļiniekus atturēties no miesas kārībām, kas karo pret dvēseli.</VERS>
      <VERS vnumber="12">Dzīvojiet godīgi pagānu vidū, lai tie, kas jūs aprunā kā ļaundarus, redzētu jūsu labos darbus un godinātu Dievu piemeklēšanas dienā.</VERS>
      <VERS vnumber="13">Esiet paklausīgi katrai cilvēku kārtībai Dieva dēļ: ķēniņam kā augstākajam,</VERS>
      <VERS vnumber="14">Pārvaldniekiem kā viņa sūtītajiem ļaundaru sodīšanai, bet to atalgošanai, kas labu dara.</VERS>
      <VERS vnumber="15">Jo tāda ir Dieva griba, lai jūs, labu darot, apklusinātu neprātīgu cilvēku nezināšanu;</VERS>
      <VERS vnumber="16">Kā brīvie, bet ne kā tādi, kam brīvība ļaunuma slēpšanai, bet kā Dieva kalpi.</VERS>
      <VERS vnumber="17">Visus godājiet, mīliet brāļus, bīstieties Dieva, godājiet ķēniņu!</VERS>
      <VERS vnumber="18">Kalpi, paklausiet saviem kungiem visā bijībā, ne tikai labiem un lēniem, bet arī iedomīgiem!</VERS>
      <VERS vnumber="19">Jo tā ir žēlastība, ja kāds, apzinādamies Dievu, panes bēdas, netaisnīgi ciezdams.</VERS>
      <VERS vnumber="20">Jo kāds gods būtu, ja jūs panesat, kad jūs sit pārkāpuma dēļ? Bet ja jūs, labu darīdami, pacietīgi panesat, tas ir Dievam patīkams.</VERS>
      <VERS vnumber="21">Jo tam jūs esat aicināti. Jo arī Kristus cieta mūsu dēļ, atstādams jums priekšzīmi, lai jūs sekotu Viņa pēdās.</VERS>
      <VERS vnumber="22">Viņš nekādu grēku nedarīja, un Viņa mutē nebija atrodama viltība. (Is.53,9)</VERS>
      <VERS vnumber="23">Kad Viņu zaimoja, Viņš nezaimoja, ciezdams nedraudēja, bet padevās tam, kas Viņu netaisni tiesāja.</VERS>
      <VERS vnumber="24">Viņš mūsu grēkus aiznesa savā miesā pie krusta, lai mēs, miruši grēkiem, dzīvotu taisnībai; Viņa brūces jūs izdziedināja.</VERS>
      <VERS vnumber="25">Jo jūs maldījāties kā avis, bet tagad esat atgriezti pie sava dvēseļu gana un bīskapa. (Is 53,4-5)</VERS>
    </CHAPTER>
    <CHAPTER cnumber="3">
      <VERS vnumber="1">Tāpat arī, sievas, paklausiet saviem vīriem, lai arī tie, kas netic vārdam, pateicoties sievas dzīvei, tiktu iegūti bez sludināšanas,</VERS>
      <VERS vnumber="2">Kad redzēs jūsu dievbijīgi skaidro dzīvi. (Ef 5,22; Kol 3,18)</VERS>
      <VERS vnumber="3">Jūsu greznums lai nav ārējais matu pinums, zelta rotas vai grezni apģērbi,</VERS>
      <VERS vnumber="4">Bet apslēptais sirds cilvēks, neiznīcīgs savā klusajā un maigajā garā, kas Dievam dārgs!</VERS>
      <VERS vnumber="5">Jo tā kādreiz greznojās svētās sievietes, kas cerēja uz Dievu, būdamas paklausīgas saviem vīriem,</VERS>
      <VERS vnumber="6">Kā Sāra bija paklausīga Ābrahamam, saukdama to par kungu. Jūs esat viņas meitas, kad darāt labu un nebīstieties nekādu draudu.</VERS>
      <VERS vnumber="7">Tāpat jūs vīri, sadzīvojiet prātīgi ar sievām kā ar trauslāku trauku! Parādiet viņām godu kā žēlastības dzīves līdzmantiniecēm, lai jūsu lūgšanas netiktu traucētas!</VERS>
      <VERS vnumber="8">Bet beidzot esiet visi vienprātīgi, līdzcietīgi, brālīgi, žēlsirdīgi, pacietīgi, pazemīgi!</VERS>
      <VERS vnumber="9">Neatmaksājiet ļaunu ar ļaunu, nedz lāstus ar lāstiem, turpretim svētiet, jo tam jūs esat aicināti, lai iemantotu svētību.</VERS>
      <VERS vnumber="10">Jo, kas mīl dzīvi un grib redzēt labas dienas, tas lai savalda savu mēli no ļauna, un tā lūpas lai nerunā viltu!</VERS>
      <VERS vnumber="11">Izvairies no ļauna un dari labu, meklē mieru un centies, un seko tam!</VERS>
      <VERS vnumber="12">Jo Kunga acis ievēro taisnīgos, un Viņa ausis dzird to lūgšanas, bet Kunga vaigs ir pret tiem, kas dara ļaunu.</VERS>
      <VERS vnumber="13">Un kas jums varēs kaitēt, ja jūs dedzīgi centīsieties pēc laba?</VERS>
      <VERS vnumber="14">Bet ja arī jūs ciestu taisnības dēļ, tad jūs esat svētīgi. Bet nebīstieties no viņiem un neuztraucieties!</VERS>
      <VERS vnumber="15">Bet svētiet Kungu Jēzu Kristu savās sirdīs! Esiet vienmēr gatavi atlīdzināt katram, kas prasa no jums norēķinu par to cerību, kas ir jūsos!</VERS>
      <VERS vnumber="16">Tomēr lēnprātībā un bijībā, lai jums būtu laba sirdsapziņa, lai kaunas tie, kas jums ceļ neslavu, nopeļot jūsu labo dzīvi Kristū.</VERS>
      <VERS vnumber="17">Jo labāk, labu darot, ciest, jo tāds ir Dieva prāts, nekā darīt ļaunu.</VERS>
      <VERS vnumber="18">Jo arī Kristus vienreiz mūsu grēku dēļ miris. Taisnīgais par netaisnīgajiem, nonāvēts gan miesā, bet atdzīvināts garā, lai mūs upurētu Dievam.</VERS>
      <VERS vnumber="19">Garā Viņš nogāja un sludināja tiem gariem, kas bija cietumā.</VERS>
      <VERS vnumber="20">Kuri kādreiz neticēja, kad tie Noasa dienās paļāvās uz Dieva pacietību, kamēr taisīja šķirstu, kurā no ūdens izglābās nedaudzi, proti, astoņas dvēseles;</VERS>
      <VERS vnumber="21">Tas attēlo kristību, kura tagad arī jūs izglābj. Tā nav miesas netīrību nomazgāšana, bet Dievam veltīta lūgšana labā sirdsapziņā caur Jēzus Kristus augšāmcelšanos.</VERS>
      <VERS vnumber="22">Lai mēs kļūtu mūžīgās dzīves mantinieki, Viņš, nāvi uzvarējis, uzgāja debesīs un sēž pie Dieva labās rokas, kur Viņam pakļauti eņģeļi, varas un spēki.</VERS>
    </CHAPTER>
    <CHAPTER cnumber="4">
      <VERS vnumber="1">Ja Kristus cieta miesīgi, tad apbruņojieties arī jūs tādām pašām domām, jo tas, kas miesā cietis, ir beidzis grēkot,</VERS>
      <VERS vnumber="2">Lai atlikušo laiku miesīgi vairs nedzīvotu cilvēku kārībām, bet Dieva gribai.</VERS>
      <VERS vnumber="3">Jo pietiek, ka jūs pagājušā laikā izpildījāt pagānu gribu, nododamies netīrībām, kārībām, žūpošanai, rijībai, dzīrēm un noziedzīgai kalpošanai elkiem.</VERS>
      <VERS vnumber="4">Tāpēc viņi zaimodami brīnās, ka jūs nepiedalāties tanīs pašās nekrietnajās izlaidībās.</VERS>
      <VERS vnumber="5">Viņi dos atbildi Tam, kas sagatavojies tiesāt dzīvos un mirušos.</VERS>
      <VERS vnumber="6">Jo tādēļ arī mirušajiem evaņģēlijs sludināts, lai tie kā cilvēki tiktu tiesāti miesā, bet garā dzīvotu pēc Dieva prāta.</VERS>
      <VERS vnumber="7">Tomēr visam tuvojas gals. Tāpēc esiet saprātīgi un modri lūgšanās!</VERS>
      <VERS vnumber="8">Bet vairāk par visu pastāvīgi mīliet viens otru, jo mīlestība apklāj grēku daudzumu!</VERS>
      <VERS vnumber="9">Savstarpēji esiet viesmīlīgi bez kurnēšanas!</VERS>
      <VERS vnumber="10">Kā katrs dāvanu saņēmis, tā lai piešķir citam kā labi daždažādas Dieva žēlastības dalītāji!</VERS>
      <VERS vnumber="11">Ja kāds runā, tad kā Dieva vārdus, ja kāds kalpo, tad tanī spēkā, ko Dievs piešķir, lai visās lietās Dievs tiktu pagodināts caur Jēzu Kristu, kam gods un vara mūžu mūžos. Amen.</VERS>
      <VERS vnumber="12">Vismīļie, lai uguns pārbaudījums, kas jūsu pārbaudei dots, jūs neatsvešina, it kā jums notiktu kaut kas neparasts,</VERS>
      <VERS vnumber="13">Bet priecājieties, piedaloties Kristus ciešanās, lai jūs, arī Viņa godībai atklājoties, varētu līksmoties un priecāties.</VERS>
      <VERS vnumber="14">Ja jūs nievā Kristus vārda dēļ, tad jūs esat svētīgi, jo Dieva gods, godība un spēks, un Viņa Gars mīt pār jums.</VERS>
      <VERS vnumber="15">Neviens no jums lai necieš kā slepkava vai zaglis, vai zaimotājs, vai kas tiecas pēc sveša!</VERS>
      <VERS vnumber="16">Bet kas cieš kā kristīgais, lai nekaunās, bet lai pagodina Dievu šinī vārdā!</VERS>
      <VERS vnumber="17">Jo laiks tiesai iesākties no Dieva nama. Bet ja vispirms no mums, tad kāds gals tiem, kas netic Dieva evaņģēlijam?</VERS>
      <VERS vnumber="18">Un ja taisnīgais tikko būs izglābts, kur tad paliks bezdievis un grēcinieks?</VERS>
      <VERS vnumber="19">Tāpēc arī tie, kas cieš saskaņā ar Dieva gribu, labos darbos lai nodod savas dvēseles uzticīgajam Radītājam!</VERS>
    </CHAPTER>
    <CHAPTER cnumber="5">
      <VERS vnumber="1">Es, vecākais un Kristus ciešanu liecinieks, līdzdalībnieks godībā, kas nākotnē atklāsies, pamudinu vecākos, kas pie jums ir:</VERS>
      <VERS vnumber="2">Ganiet Dieva ganāmpulku, kas pie jums, rūpēdamies par to nepiespiesti, bet labprātīgi saskaņā ar Dievu, ne negodīgas peļņas dēļ, bet pašaizliedzīgi,</VERS>
      <VERS vnumber="3">Un ne kā izredzēto valdnieki, bet no sirds esiet priekšzīme ganāmpulkam!</VERS>
      <VERS vnumber="4">Un kad ieradīsies Virsgans, jūs saņemsiet nevīstošo godības kroni.</VERS>
      <VERS vnumber="5">Tāpat arī, jaunākie, esiet padevīgi vecākajiem! Bet visi savstarpēji ietekmējieties pazemībā, jo Dievs ļaunajiem pretojas, bet pazemīgajiem dod žēlastību.</VERS>
      <VERS vnumber="6">Tādēļ pazemojieties zem varenās Dieva rokas, lai Viņš jūs paaugstinātu apmeklējuma laikā;</VERS>
      <VERS vnumber="7">Visas savas rūpes metiet uz Viņu, jo Viņš par jums rūpējas.</VERS>
      <VERS vnumber="8">Esiet skaidrā prāta un nomodā, jo jūsu pretinieks velns staigā apkārt kā rūcošs lauva, meklēdams, ko aprīt.</VERS>
      <VERS vnumber="9">Stipri ticībā pretojieties tam, zinādami, ka tādas pat ciešanas notiek jūsu brāļiem pasaulē.</VERS>
      <VERS vnumber="10">Bet visas žēlastības Dievs, kas mūs Jēzū Kristū aicinājis savā mūžīgajā godībā, pats mūs pēc īslaicīgām ciešanām darīs pilnīgus, stiprinās un spēcinās.</VERS>
      <VERS vnumber="11">Viņam gods un vara mūžu mūžos! Amen.</VERS>
      <VERS vnumber="12">Kā man šķiet, es īsumā uzrakstīju jums caur uzticīgo brāli Silvanu, pamācīdams un apliecinādams, ka šī ir patiesā Dieva žēlastība, kurā jūs atrodaties.</VERS>
      <VERS vnumber="13">Jūs sveicina līdzizvēlētā baznīca Babilonā un mans dēls Marks.</VERS>
      <VERS vnumber="14">Sveiciniet cits citu ar svētu skūpstu! Žēlastība jums visiem, kas esat Jēzū Kristū! Amen.</VERS>
    </CHAPTER>
  </BIBLEBOOK>
  <BIBLEBOOK bname="2 Petrus" bnumber="61" bsname="2Petr">
    <CHAPTER cnumber="1">
      <VERS vnumber="1">Sīmanis Pēteris, Jēzus Kristus kalps un apustulis, tiem, kas mūsu Dieva un Pestītāja Jēzus Kristus taisnībā ieguvuši to pašu dārgo ticību kā mēs.</VERS>
      <VERS vnumber="2">Žēlastība un miers lai jūsos pavairojas Dieva un mūsu Kunga Jēzus Kristus atzīšanā.</VERS>
      <VERS vnumber="3">Mums Viņa dievišķā vara dāvinājusi visu vajadzīgo dzīvei un dievbijībai caur Viņa atzīšanu, kas mūs aicinājis ar savu godu un spēku,</VERS>
      <VERS vnumber="4">Dāvinādams mums ļoti lielus un dārgus apsolījumus, lai jūs caur tiem kļūtu dievišķās dabas līdzdalībnieki, bēgdami no kārības posta, kas valda pasaulē.</VERS>
      <VERS vnumber="5">Tāpēc pielieciet visas pūles un parādiet savā ticībā tikumu, bet tikumā atzīšanu,</VERS>
      <VERS vnumber="6">Atzīšanā atturību, atturībā pacietību, pacietībā dievbijību,</VERS>
      <VERS vnumber="7">Dievbijībā brāļu mīlestību, mīlestībā tuvākmīlestību!</VERS>
      <VERS vnumber="8">Ja jums tas ir un bagātīgi ir, tad jūs nepaliksiet tukši un neauglīgi mūsu Kunga Jēzus Kristus atzīšanā.</VERS>
      <VERS vnumber="9">Kam tā nav, tas akls un taustās ar roku, aizmirstot, ka viņš šķīstīts no visiem vecajiem grēkiem.</VERS>
      <VERS vnumber="10">Tādēļ, brāļi, centieties ar labiem darbiem nodrošināt savu aicinājumu un izvēlēšanu, jo, to darot, jūs nekad negrēkosiet.</VERS>
      <VERS vnumber="11">Tas bagātīgi veicinās jūsu ieiešanu mūsu Kunga un Pestītāja Jēzus Kristus mūžīgajā valstībā.</VERS>
      <VERS vnumber="12">Tādēļ es nekad nerimšos jums to atgādināt, kaut gan jūs to zināt un esat nostiprinājušies šinī patiesībā.</VERS>
      <VERS vnumber="13">Jo kamēr esmu šinī mājoklī, es turu par savu pienākumu uzturēt jūs modrus ar atgādinājumiem,</VERS>
      <VERS vnumber="14">Jo zinu, ka drīz man šis mājoklis būs jāatstāj, kā jau to arī mūsu Kungs Jēzus Kristus man atklājis.</VERS>
      <VERS vnumber="15">Bet es rūpēšos, lai jūs arī pēc manas nāves varētu bieži to pieminēt.</VERS>
      <VERS vnumber="16">Mēs pasludinājām jums mūsu Kunga Jēzus Kristus spēku un atnākšanu, nesekodami izgudrotajām pasakām, bet būdami aculiecinieki Viņa varenībai.</VERS>
      <VERS vnumber="17">Jo Viņš saņēma no Dieva Tēva godu un cildinājumu, kad Viņam atskanēja no augsti cēlās godības šāda balss: Šis ir mans mīļais Dēls, pie kā man labpatikšana, Viņu klausiet!</VERS>
      <VERS vnumber="18">Un šo balsi, kas atskanēja no debesīm, mēs dzirdējām, kad bijām kopā ar Viņu svētajā kalnā.</VERS>
      <VERS vnumber="19">Un pravieša vārds ir mums jo stiprāks, un jūs labi darāt, ievērodami to kā sveci, kas spīd tumšā vietā, kamēr uzausīs diena un rīta zvaigzne uzlēks jūsu sirdīs.</VERS>
      <VERS vnumber="20">Vispirms to saprotiet, ka neviena pravieša mācība Rakstos nav iztulkojama patvaļīgi,</VERS>
      <VERS vnumber="21">Jo pravietojumi nekad nav cēlušies no cilvēku gribas, bet svētie Dieva cilvēki runājuši, Svētā Gara iedvesmoti.</VERS>
    </CHAPTER>
    <CHAPTER cnumber="2">
      <VERS vnumber="1">Bija arī tautā viltus pravieši, kā arī jums būs mācītāji meļi, kuri ienesīs kaitīgas maldu mācības, noliegdami Kungu, kas viņus atpirka, tā sagatavodami sev drīzu pazušanu.</VERS>
      <VERS vnumber="2">Un daudzi sekos viņu baudu dzīvei, un viņi zaimos patiesības ceļu.</VERS>
      <VERS vnumber="3">Un mantkārībā viņi izmantos jūs ar izdomātiem vārdiem: jau sen nekavējas viņu notiesāšana, un viņu bojā eja nesnauž.</VERS>
      <VERS vnumber="4">Jo arī eņģeļus, kas apgrēkojās, Dievs nesaudzēja, bet, elles tumsības saitēm saistītus, nogrūda bezdibenī ciešanās, lai glabātu viņus tiesai.</VERS>
      <VERS vnumber="5">Un Viņš nesaudzēja seno pasauli, sūtīdams plūdus bezdievīgajai pasaulei, bet saudzēja taisnības sludinātāju Noasu kā astoto.</VERS>
      <VERS vnumber="6">Un tāpat nosodīja sodomiešu un gomoriešu pilsētas, pārvērsdams tās pelnos un iznīcinādams, rādot biedinājumu visiem, kas bezdievīgi dzīvos.</VERS>
      <VERS vnumber="7">Viņš izglāba taisnīgo Latu, ko nomāca bezdievju varmācība un viņu netiklā dzīve,</VERS>
      <VERS vnumber="8">Jo, visu to redzēdams un dzirdēdams, viņš palika taisnīgs, lai gan viņš dzīvoja pie tiem, kuri diendienā mocīja ļauniem darbiem viņa taisnīgo dvēseli.</VERS>
      <VERS vnumber="9">Kungs prot izglābt dievbijīgos no kārdinājuma, bet netaisnos paturēt mokām tiesas dienai,</VERS>
      <VERS vnumber="10">Bet it sevišķi tos, kas seko nešķīstajām miesas kārībām un nicina augstāko varu, pārdroši un patmīlīgi nebaidīdamies radīt šķelšanos un zaimot,</VERS>
      <VERS vnumber="11">Kaut gan eņģeļi, kas stiprumā un spēkā lielāki, netiesā viens otru zaimiem,</VERS>
      <VERS vnumber="12">Jo tie zaimo to, ko nepazīst un savā samaitāšanā iet bojā kā neprātīgi dzīvnieki, kas pēc dabas paredzēti sagūstīšanai un nonāvēšanai.</VERS>
      <VERS vnumber="13">Tie saņem netaisnības algu; dienas uzdzīvi viņi uzskata par prieku; tie ir netīrumu un kauna traipi, kas savās dzīrēs dzīro kopā ar jums.</VERS>
      <VERS vnumber="14">Viņu acis pildītas laulības pārkāpšanām, nepiepildāmiem grēkiem. Viņi vilina svārstīgas dvēseles. Viņu sirdis vingrinātas mantkārībā; tie ir lāsta bērni.</VERS>
      <VERS vnumber="15">Viņi maldījās, atstādami taisno ceļu, un sekoja Balaama, Bosora dēla, ceļam, kas mīlēja netaisnības algu,</VERS>
      <VERS vnumber="16">Bet saņēma pamācību par savu ārprātu: mēms nastu nesējs lops, runādams cilvēka valodā, aizkavēja pravieša neprātību.</VERS>
      <VERS vnumber="17">Tie ir bezūdens avoti, vētras dzenāti mākoņi, kam nolemta visdrūmākā tumsība.</VERS>
      <VERS vnumber="18">Jo, runādami lepnus, tukšus vārdus, tie vilina miesas kārībās un netiklās baudās tos, kas tikko izbēguši no maldu ceļu gājējiem,</VERS>
      <VERS vnumber="19">Apsolīdami tiem brīvību, būdami paši samaitāšanas vergi, jo kura kāds uzvarēts, tā vergs viņš ir.</VERS>
      <VERS vnumber="20">Jo ja tie, kas mūsu Kunga un Pestītāja Jēzus Kristus atzīšanā izbēguši no pasaules gānekļiem, bet tanīs atkal iepīti, tiek uzvarēti, tad pēdējo gals ir ļaunāks nekā sākums.</VERS>
      <VERS vnumber="21">Tiem būtu labāk, ja tie nebūtu pazinuši patiesības ceļu, nekā, to pazīstot, novērsties no viņiem dotā svētā baušļa.</VERS>
      <VERS vnumber="22">Bet viņiem noticis, kā saka patiess sakāmvārds: Suns atgriežas pie sava vēmekļa, un mazgāta cūka atkal vārtās dubļos.</VERS>
    </CHAPTER>
    <CHAPTER cnumber="3">
      <VERS vnumber="1">Lūk, vismīļie, šī jau ir otrā vēstule, ko es jums rakstu, lai ar atgādinājumiem uzturētu jūsu skaidro prātu modru,</VERS>
      <VERS vnumber="2">Lai jūs atcerētos svēto praviešu vārdus, kurus iepriekš minēju, un savu apustuļu pasludinātos Kunga Pestītāja likumus.</VERS>
      <VERS vnumber="3">Vispirms ziniet, ka pēdējās dienās maldināšanai nāks izsmējēji, kuri dzīvos paši savās kārībās,</VERS>
      <VERS vnumber="4">Sacīdami: Kur ir Viņa solījums un atnākšana? Jo no tā laika, kad tēvi nomira, viss paliek tā, kā bija no radīšanas sākuma.</VERS>
      <VERS vnumber="5">Jo viņi ar nolūku sev slēpj to, ka debesis un zeme jau sen ir cēlušās Dieva vārda spēkā no ūdens un ar ūdeni,</VERS>
      <VERS vnumber="6">Kurā arī toreizējā pasaule gāja bojā ūdens plūdos.</VERS>
      <VERS vnumber="7">Bet tagadējās debesis un zemi glabā un uztur tas pats vārds ugunij, tiesas dienai un bezdievīgo cilvēku pazušanai.</VERS>
      <VERS vnumber="8">Bet tomēr viens, vismīļie, lai nebūtu jums noslēpts, ka viena diena Kungam ir kā tūkstoš gadi un tūkstoš gadi kā viena diena.</VERS>
      <VERS vnumber="9">Kungs nevilcināsies savā solījumā, kā tas dažiem šķiet, bet jūsu dēļ ir pacietīgs, negribēdams, ka kāds pazustu, bet lai visi atgrieztos un gandarītu.</VERS>
      <VERS vnumber="10">Bet Kunga diena atnāks kā zaglis; tad debesis ar lielu troksni zudīs, pamatvielas karstumā izirs, bet zeme un viss, kas uz tās ražots, sadegs.</VERS>
      <VERS vnumber="11">Kad viss tas tā iznīks, kādiem tad jums jābūt svētā dzīvē un dievbijībā,</VERS>
      <VERS vnumber="12">Gaidot un steidzoties pretim Kunga dienas atnākšanai? Viņa dēļ debesis degdamas izirs, un pamatvielas uguns karstumā izkusīs.</VERS>
      <VERS vnumber="13">Tomēr mēs saskaņā ar Viņa apsolījumiem gaidām jaunas debesis un jaunu zemi, kurās mājos taisnība.</VERS>
      <VERS vnumber="14">Tādēļ, vismīļie, to gaidīdami, centieties, ka Viņš jūs atrastu mierā, nevainīgus un neaptraipītus!</VERS>
      <VERS vnumber="15">Un uzskatiet mūsu Kunga pacietību kā glābšanu, kā arī mūsu mīļais brālis Pāvils jums rakstījis saskaņā ar viņam doto gudrību,</VERS>
      <VERS vnumber="16">Kā viņš runā par to savās vēstulēs, no kurām dažas grūti saprotamas, kuras, kā arī citus Rakstus nemācītie un nenostiprinātie sagroza sev par pazušanu.</VERS>
      <VERS vnumber="17">Tagad, brāļi, to jau zinādami, sargieties, ka nezaudējiet, neprātīgo maldu līdzaizrauti, savu stiprumu!</VERS>
      <VERS vnumber="18">Bet audziet mūsu Kunga un Pestītāja Jēzus Kristus žēlastībā un atzīšanā! Viņam lai ir gods tagad un līdz mūžības dienai! Amen!</VERS>
    </CHAPTER>
  </BIBLEBOOK>
  <BIBLEBOOK bname="1 Johannes" bnumber="62" bsname="1Jo">
    <CHAPTER cnumber="1">
      <VERS vnumber="1">Kas bija no sākuma, ko dzirdējām, ko savām acīm redzējām, ko skatījām un savām rokām taustījām, dzīvības Vārdu,</VERS>
      <VERS vnumber="2">- Un dzīvība parādījās, un mēs redzējām, un apliecinām, un pasludinām jums mūžīgo dzīvību, kas bija pie Tēva un mums parādījās, -</VERS>
      <VERS vnumber="3">Ko redzējām un dzirdējām, to pasludinām jums, lai arī jums būtu sadraudzība ar mums, un mūsu sadraudzība ar Tēvu un ar Viņa Dēlu Jēzu Kristu.</VERS>
      <VERS vnumber="4">To mēs rakstām jums, lai jūs priecātos un jūsu prieks būtu pilnīgs.</VERS>
      <VERS vnumber="5">Šis ir vēstījums, kuru no Viņa dzirdējām un pasludinām jums, jo Dievs ir gaisma, un Viņā nav nekādas tumsības.</VERS>
      <VERS vnumber="6">Ja mēs sakām, ka mums sadraudzība ar Viņu, bet staigājam tumsībā, tad melojam un nedarām patiesību.</VERS>
      <VERS vnumber="7">Bet ja mēs staigājam gaismā, tā kā Viņš ir gaismā, tad mums ir sadraudzība savā starpā, un Viņa Dēla Jēzus Kristus asinis šķīstī mūs no katra grēka.</VERS>
      <VERS vnumber="8">Ja mēs sakām, ka mums nav grēka, tad mēs sevi piekrāpjam, un mūsos nav patiesības.</VERS>
      <VERS vnumber="9">Ja atzīstamies savos grēkos, tad Viņš, būdams uzticīgs un taisnīgs, mums piedod mūsu grēkus un šķīstī mūs no katras netaisnības.</VERS>
      <VERS vnumber="10">Ja mēs sakām, ka neesam grēkojuši, tad darām Viņu par meli, un Viņa nav mūsos.</VERS>
    </CHAPTER>
    <CHAPTER cnumber="2">
      <VERS vnumber="1">Mani bērniņi, šo es jums rakstu, lai jūs negrēkotu. Bet ja nu kāds grēkojis, tad mums taisnīgais Jēzus Kristus ir aizstāvis pie Tēva.</VERS>
      <VERS vnumber="2">Viņš ir mūsu grēku izlīdzināšana: ne tikai mūsu vien, bet arī visas pasaules.</VERS>
      <VERS vnumber="3">No tā mēs zinam, ka Viņu esam pazinuši, ja izpildam Viņa baušļus.</VERS>
      <VERS vnumber="4">Ja kas saka, ka Viņu pazīst, bet nepilda Viņa baušļus, tas ir melis, un viņā nav patiesības.</VERS>
      <VERS vnumber="5">Bet kas Viņa vārdu ievēro, tanī patiesi Dieva mīlestība ir pilnīga; un no tā mēs zinām, ka esam Viņā.</VERS>
      <VERS vnumber="6">Kas saka, ka Viņā paliek, tam pienākas tā rīkoties, kā Viņš darījis.</VERS>
      <VERS vnumber="7">Mīļie, ne jaunu bausli es jums rakstu, bet veco bausli, kas bija jums no sākuma. Šis vecais bauslis ir tas vārds, ko dzirdējāt.</VERS>
      <VERS vnumber="8">Un es rakstu jums atkal jaunu bausli, kas patiess Viņā un jūsos, jo tumsība pagājusi un patiesā gaisma jau spīd.</VERS>
      <VERS vnumber="9">Kas saka, ka viņš ir gaismā, un ienīst savu brāli, tas vēl aizvien ir tumsībā.</VERS>
      <VERS vnumber="10">Kas savu brāli mīl, paliek gaismā, un viņā nav piedauzības.</VERS>
      <VERS vnumber="11">Bet kas savu brāli ienīst, tas atrodas tumsībā un staigā tumsībā, un nezina, kurp tas iet, jo tumsa darījusi aklas viņa acis.</VERS>
      <VERS vnumber="12">Es rakstu jums, bērniņi, jo grēki jums viņa vārda dēļ tiek piedoti.</VERS>
      <VERS vnumber="13">Es rakstu jums, tēvi, jo jūs pazināt Viņu, kas ir no sākuma. Es rakstu jums, jaunekļi, jo jūs uzvarējāt ļauno.</VERS>
      <VERS vnumber="14">Es rakstu jums, bērni, jo jūs pazināt Tēvu. Es rakstu jums, jaunieši, jo jūs esat stipri, un Dieva vārds paliek jūsos, un jūs ļauno uzvarējāt.</VERS>
      <VERS vnumber="15">Nemīliet pasauli, nedz arī to, kas ir pasaulē! Ja kāds mīl pasauli, tad viņā nav Tēva mīlestības.</VERS>
      <VERS vnumber="16">Jo viss, kas pasaulē, ir miesas kārība un acu kārība, un dzīves lepnība, kas nav no Tēva, bet no pasaules.</VERS>
      <VERS vnumber="17">Un pasaule un viņas kārība pāriet, bet kas izpilda Dieva gribu, paliek mūžīgi.</VERS>
      <VERS vnumber="18">Bērniņi, ir pēdējā stunda! Un nāk, kā jūs dzirdējāt, antikrists; un tagad jau daudzi antikristi radušies; no tā mēs zinām, ka ir pēdējā stunda.</VERS>
      <VERS vnumber="19">No mums viņi izgājuši, bet viņi nebija mūsējie, jo, ja tie būtu mūsējie, tie paliktu ar mums. Viņi jāatklāj, ka tie visi nav mūsējie.</VERS>
      <VERS vnumber="20">Bet jums ir Svētā svaidīšana, un jūs zinat visu.</VERS>
      <VERS vnumber="21">Es nerakstīju jums kā patiesības nezinātājiem, bet kā tās pazinējiem, jo nekādi meli nav no patiesības.</VERS>
      <VERS vnumber="22">Kas gan ir melis, ja ne tas, kas noliedz, ka Jēzus ir Kristus? Tas ir antikrists, kas noliedz Tēvu un Dēlu.</VERS>
      <VERS vnumber="23">Katram, kas noliedz Dēlu, nav Tēva. Kas apliecina Dēlu, tam ir arī Tēvs.</VERS>
      <VERS vnumber="24">Ko jūs dzirdējāt no sākuma, lai paliek jūsos. Ja jūsos paliks tas, ko dzirdējāt no sākuma, tad arī jūs paliksiet Dēlā un Tēvā.</VERS>
      <VERS vnumber="25">Šis ir tas apsolījums, ko Viņš mums solījis,  mūžīgā dzīve.</VERS>
      <VERS vnumber="26">To es jums uzrakstīju par tiem, kas jūs maldina.</VERS>
      <VERS vnumber="27">Un jums lai paliek tas svaidījums, ko no Viņa saņēmāt. Un jums nevajag, lai jūs kāds mācītu; bet ka Viņa svaidījums māca jums visu, tas ir patiesi un nav meli. Un kā Viņš jūs mācījis, tā palieciet Viņā!</VERS>
      <VERS vnumber="28">Un tagad, bērniņi, palieciet Viņā, lai, kad Viņš parādīsies, mums būtu paļāvība un, Viņam atnākot, mēs netiktu no Viņa apkaunoti.</VERS>
      <VERS vnumber="29">Ja jūs ziniet, ka Viņš ir taisnīgs, tad zinat arī, ka ikviens, kas dara taisnību, no Viņa ir dzimis.</VERS>
    </CHAPTER>
    <CHAPTER cnumber="3">
      <VERS vnumber="1">Redziet, kādu mīlestību Tēvs mums dāvājis, lai mēs sauktos un būtu Dieva bērni! Tāpēc pasaule mūs nepazīst, jo tā nav Viņu pazinusi.</VERS>
      <VERS vnumber="2">Mīļie, tagad mēs esam Dieva bērni. Un vēl nav atklājies, kas mēs būsim. Mēs tikai zinām, ka tad, kad Viņš parādīsies, mēs būsim Viņam līdzīgi, jo mēs redzēsim Viņu tādu, kāds Viņš ir.</VERS>
      <VERS vnumber="3">Un katrs, kam ir šī cerība uz Viņu, svētdara sevi, kā arī Viņš ir svēts.</VERS>
      <VERS vnumber="4">Katrs, kas grēko, dara arī netaisnību; arī grēks ir netaisnība.</VERS>
      <VERS vnumber="5">Un jūs zināt, ka Viņš parādījies, lai gandarītu par mūsu grēkiem, un Viņā grēka nav.</VERS>
      <VERS vnumber="6">Katrs, kas paliek Viņā, negrēko; un katrs, kas grēko, nav Viņu redzējis, nav arī Viņu pazinis.</VERS>
      <VERS vnumber="7">Bērniņi, lai neviens jūs nemaldina! Kas dara taisnību, tas ir taisnīgs, tāpat kā Viņš ir taisnīgs.</VERS>
      <VERS vnumber="8">Kas grēko, tas ir no velna, jo velns grēko no sākuma. Tamdēļ Dieva Dēls atnāca, lai Viņš sagrautu velna darbus.</VERS>
      <VERS vnumber="9">Katrs, kas no Dieva dzimis, nedara grēku, jo Viņa sēkla paliek tanī; un tas nevar grēkot, jo no Dieva dzimis.</VERS>
      <VERS vnumber="10">Dieva bērnus un sātana bērnus var pazīt tā: ikkatrs, kas nav taisnīgs, nav no Dieva, tāpat arī tas, kas nemīl savu brāli.</VERS>
      <VERS vnumber="11">Jo šis ir tas vēstījums, ko dzirdējāt no sākuma, lai jūs viens otru mīlētu.</VERS>
      <VERS vnumber="12">Ne tā kā Kains, kas bija no ļaunā un nonāvēja savu brāli. Un kādēļ viņš to nonāvēja? Tādēļ, ka viņa darbi bija ļauni, bet viņa brāļa  taisnīgi.</VERS>
      <VERS vnumber="13">Nebrīnieties, brāļi, ja pasaule jūs ienīst!</VERS>
      <VERS vnumber="14">Mēs zinām, ka esam pārnesti no nāves dzīvībā, jo mēs mīlam brāļus. Kas nemīl, paliek nāvē.</VERS>
      <VERS vnumber="15">Katrs, kas savu brāli ienīst, ir slepkava; un jūs zināt, ka nevienā slepkavā nav mūžīgās dzīvības, kas paliktu viņā.</VERS>
      <VERS vnumber="16">No tā mēs pazinām Dieva mīlestību, ka Viņš par mums atdeva savu dzīvību; tā arī mums pienākas savu dzīvību atdot par brāļiem.</VERS>
      <VERS vnumber="17">Kam būtu šīs pasaules manta un viņš redzētu savu brāli trūkumā, bet noslēgtu tam savu sirdi, kā gan Dieva mīlestība paliktu viņā?</VERS>
      <VERS vnumber="18">Mani bērniņi, nemīlēsim vārdos, ne ar mēli, bet darbos un patiesībā!</VERS>
      <VERS vnumber="19">No tā mēs zinām, ka esam no patiesības, un Viņa priekšā varam mierināt savas sirdis.</VERS>
      <VERS vnumber="20">Ja mūsu sirds pārmet mums, Dievs ir lielāks nekā mūsu sirds, un zina visu.</VERS>
      <VERS vnumber="21">Mīļie, ja mūsu sirds nepārmet, tad mums ir paļāvība uz Dievu.</VERS>
      <VERS vnumber="22">Un visu, ko mēs lūgsim, to saņemsim no Viņa, jo mēs izpildām Viņa baušļus un darām to, kas Viņam patīkams.</VERS>
      <VERS vnumber="23">Un šis ir Viņa bauslis, lai mēs ticētu Viņa Dēla Jēzus Kristus vārdam un mīlētu viens otru, kā Viņš mums pavēlējis.</VERS>
      <VERS vnumber="24">Un kas Viņa baušļus izpilda, tas paliek Viņā, un Viņš tanī; un ka Viņš mūsos paliek, to zinām no tā Gara, ko Viņš mums devis.</VERS>
    </CHAPTER>
    <CHAPTER cnumber="4">
      <VERS vnumber="1">Mīļie, neticiet katram garam, bet pārbaudiet garus, vai tie ir no Dieva, jo daudzi viltus pravieši izgājuši pasaulē.</VERS>
      <VERS vnumber="2">Dieva garu pazīstiet no tā: katrs gars, kas apliecina, ka Jēzus Kristus ir atnācis miesā, ir no Dieva.</VERS>
      <VERS vnumber="3">Katrs gars, kas noliedz Jēzu, nav no Dieva; tas ir antikrists, par kuru dzirdējāt, ka viņš nāk un tagad jau ir pasaulē.</VERS>
      <VERS vnumber="4">Bērniņi, jūs to uzvarējāt, jūs esat no Dieva, jo Tas, kas jūsos, ir lielāks nekā tas, kas pasaulē.</VERS>
      <VERS vnumber="5">Tie ir no pasaules, tāpēc viņi runā par pasauli, un pasaule klausās viņos.</VERS>
      <VERS vnumber="6">Mēs esam no Dieva. Kas pazīst Dievu, tas mūs uzklausa; kas nav no Dieva, tas mūs neklausa. No tā pazīstam patiesības Garu un maldu garu.</VERS>
      <VERS vnumber="7">Mīļie, mīlēsim viens otru, jo mīlestība ir no Dieva! Katrs, kas mīl, dzimis no Dieva un pazīst Dievu.</VERS>
      <VERS vnumber="8">Kas nemīl, tas nav Dievu pazinis, jo Dievs ir mīlestība.</VERS>
      <VERS vnumber="9">Tanī atklājas Dieva mīlestība mūsos, ka Dievs atsūtīja savu vienpiedzimušo Dēlu pasaulē, lai mēs dzīvotu caur Viņu.</VERS>
      <VERS vnumber="10">Tanī pastāv mīlestība, ka nevis mēs esam mīlējuši Dievu, bet gan Viņš mūs pirmāk mīlēja un sūtīja savu Dēlu gandarīšanai par mūsu grēkiem.</VERS>
      <VERS vnumber="11">Mīļie, ja Dievs mūs tā mīlējis, tad arī mums vajag vienam otru mīlēt!</VERS>
      <VERS vnumber="12">Dievu neviens nekad nav redzējis. Ja mēs mīlam viens otru, tad Dievs paliek mūsos un Viņa mīlestība mūsos ir pilnīga.</VERS>
      <VERS vnumber="13">No tā mēs pazīstam, ka mēs paliekam Viņā un Viņš mūsos, ka Viņš mums devis no sava Gara.</VERS>
      <VERS vnumber="14">Arī mēs redzējām un apliecinām, ka Tēvs ir sūtījis savu Dēlu, pasaules Pestītāju.</VERS>
      <VERS vnumber="15">Kas apliecina, ka Jēzus ir Dieva Dēls, tanī paliek Dievs un viņš Dievā.</VERS>
      <VERS vnumber="16">Un mēs pazinām un ticējām tai mīlestībai, kas Dievam ir uz mums. Dievs ir mīlestība, un, kas paliek mīlestībā, tas paliek Dievā un Dievs viņā.</VERS>
      <VERS vnumber="17">Ar to Dieva mīlestība kļuvusi pie mums pilnīga, ka mums ir paļāvība tiesas dienā, jo tāpat kā Viņš ir, arī mēs esam šinī pasaulē.</VERS>
      <VERS vnumber="18">Mīlestībā nav baiļu, bet pilnīga mīlestība aizdzen bailes, jo bailes rada mokas; kas bīstas, tas nav pilnīgs mīlestībā.</VERS>
      <VERS vnumber="19">Tātad mīlēsim Dievu, jo Dievs pirmāk mūs mīlējis.</VERS>
      <VERS vnumber="20">Ja kāds saka: Es mīlu Dievu un ienīstu savu brāli, tas ir melis. Jo kā tas, kas nemīl savu brāli, ko viņš redz, var mīlēt Dievu, ko neredz?</VERS>
      <VERS vnumber="21">Un mums no Dieva šis bauslis: kas mīl Dievu, tas lai mīl arī savu brāli!</VERS>
    </CHAPTER>
    <CHAPTER cnumber="5">
      <VERS vnumber="1">Katrs, kas tic, ka Jēzus ir Kristus, ir no Dieva dzimis. Un katrs, kas mīl To, kas Viņu dzemdinājis, mīl arī To, kas no Viņa dzimis.</VERS>
      <VERS vnumber="2">No tā mēs zinām, ka mēs Dieva bērnus mīlam, ja mīlam Dievu un izpildām Viņa baušļus.</VERS>
      <VERS vnumber="3">Jo šī ir Dieva mīlestība, ka izpildām Viņa baušļus, un Viņa baušļi nav grūti.</VERS>
      <VERS vnumber="4">Jo viss, kas dzimis no Dieva, uzvar pasauli; un mūsu ticība ir tā uzvara, kas uzvar pasauli.</VERS>
      <VERS vnumber="5">Kas ir tas, kas pasauli uzvar, ja ne tas, kas tic, ka Jēzus ir Dieva Dēls?</VERS>
      <VERS vnumber="6">Viņš ir tas, kas nācis caur ūdeni un asinīm. Jēzus Kristus: ne ūdenī vien, bet ūdenī un asinīs. Un Gars ir tas, kas liecina, ka Kristus ir patiesība.</VERS>
      <VERS vnumber="7">Jo trīs ir, kas dod liecību debesīs: Tēvs, Vārds un Svētais Gars; un šie trīs ir viens.</VERS>
      <VERS vnumber="8">Un trīs ir, kas dod liecību virs zemes: Gars, ūdens un asinis; un šie trīs ir viens.</VERS>
      <VERS vnumber="9">Ja mēs pieņemam cilvēku liecību, Dieva liecība ir lielāka: jo šī ir Dieva liecība, kas lielāka, ka Viņš liecinājis par savu Dēlu.</VERS>
      <VERS vnumber="10">Kas tic uz Dieva Dēlu, tam ir Dieva liecība sevī. Kas netic Dēlam, tas dara Viņu par meli, tāpēc ka tas netic liecībai, ko Dievs liecinājis par savu Dēlu.</VERS>
      <VERS vnumber="11">Un šī ir tā liecība, ka Dievs mums devis mūžīgo dzīvi, un šī dzīve ir Viņa Dēlā.</VERS>
      <VERS vnumber="12">Kam Dēls ir, tam ir dzīvība; kam Dēla nav, tam dzīvības nav.</VERS>
      <VERS vnumber="13">To es rakstu jums, kas ticat Dieva Dēla vārdam, lai jūs zinātu, ka jums ir mūžīgā dzīve.</VERS>
      <VERS vnumber="14">Un šī paļāvība mums ir uz Viņu, ka Viņš klausa mūs, ja mēs ko lūdzam saskaņā ar Viņa gribu.</VERS>
      <VERS vnumber="15">Un mēs zinām, ka Viņš uzklausa, ko vien mēs lūdzam; arī zinām, ka visu, ko no Viņa lūdzam, saņemam.</VERS>
      <VERS vnumber="16">Ja kāds zina savu brāli grēkojam, kas nebūtu nāves grēks, tas lai aizlūdz, un tam, kas negrēko nāvīgi, tiks dota dzīvība. Bet ir nāves grēks, par to es nesaku, lai kāds aizlūdz.</VERS>
      <VERS vnumber="17">Katra netaisnība ir grēks, un ir nāvīgs grēks.</VERS>
      <VERS vnumber="18">Mēs zinām, ka katrs, kas no Dieva dzimis, negrēko, jo dzimšana no Dieva pasargā viņu, un ļaunais viņu neskar.</VERS>
      <VERS vnumber="19">Mēs zinām, ka esam no Dieva, bet visa pasaule atrodas ļaunumā.</VERS>
      <VERS vnumber="20">Un mēs zinām, ka Dieva Dēls ir atnācis un mums tādu saprašanu devis, ka mēs pazīstam īsto Dievu un esam Viņa patiesajā Dēlā. Šis ir patiesais Dievs un mūžīgā dzīvība.</VERS>
      <VERS vnumber="21">Bērniņi, sargieties no elkiem! Amen.</VERS>
    </CHAPTER>
  </BIBLEBOOK>
  <BIBLEBOOK bname="2 Johannes" bnumber="63" bsname="2Jo">
    <CHAPTER cnumber="1">
      <VERS vnumber="1">Vecākais izredzētajai kundzei un viņas bērniem, kurus es patiesi mīlu, un ne tikai es, bet arī visi, kas atzinuši patiesību </VERS>
      <VERS vnumber="2">Patiesības dēļ, kas paliek mūsos un būs ar mums mūžīgi.</VERS>
      <VERS vnumber="3">Lai ir ar jums žēlastība, žēlsirdība, miers no Dieva Tēva, un no Jēzus Kristus, Tēva Dēla, patiesībā un mīlestībā!</VERS>
      <VERS vnumber="4">Es ļoti priecājos, ka esmu atradis starp taviem bērniem tādus, kas staigā patiesībā saskaņā ar pavēli, ko saņēmām no Tēva.</VERS>
      <VERS vnumber="5">Un tagad es tevi lūdzu, kundze, ne tā kā jaunu bausli tev rakstīdams, bet to, kas mums bija no sākuma, lai mēs viens otru mīlētu.</VERS>
      <VERS vnumber="6">Un šī ir mīlestība, lai mēs dzīvotu saskaņā ar Viņa baušļiem. Jo šis ir bauslis, lai jūs tanī dzīvotu, kā jūs no sākuma dzirdējāt.</VERS>
      <VERS vnumber="7">Jo daudzi maldināti izgājuši pasaulē, kas neatzīst, ka Jēzus Kristus atnācis miesā; tāds ir maldinātājs un antikrists.</VERS>
      <VERS vnumber="8">Pielūkojiet paši sevi, lai jūs nepazaudētu to, par ko pūlējāties, bet lai saņemtu pilnu algu!</VERS>
      <VERS vnumber="9">Katram, kas aiziet un nepaliek Kristus mācībā, nav Dieva; kas paliek šinī mācībā, tam ir Tēvs un Dēls.</VERS>
      <VERS vnumber="10">Ja kas nāk pie jums un nesludina šo mācību, tādu neuzņemiet savās mājās un nesveiciniet viņu.</VERS>
      <VERS vnumber="11">Jo tas, kas viņu sveicina, piedalās tā ļaunajos darbos.</VERS>
      <VERS vnumber="12">Man būtu jums daudz kas rakstāms, bet es negribu uz papīra un ar tinti, jo es ceru būt pie jums un parunāt no mutes mutē, lai jūsu prieks būtu pilnīgs.</VERS>
      <VERS vnumber="13">Tevi sveicina tavas izredzētās māsas bērni.</VERS>
    </CHAPTER>
  </BIBLEBOOK>
  <BIBLEBOOK bname="3 Johannes" bnumber="64" bsname="3Jo">
    <CHAPTER cnumber="1">
      <VERS vnumber="1">Vecākais vismīļajam Gajam, ko es mīlu patiesībā.</VERS>
      <VERS vnumber="2">Vismīļais, es lūdzu Dievu, lai tev visās lietās labi klātos un tu būtu vesels tā, kā tavai dvēselei jau labi klājas.</VERS>
      <VERS vnumber="3">Es ļoti priecājos, kad atnāca brāļi un apliecināja tavu patiesību, ka tu jau staigā patiesībā.</VERS>
      <VERS vnumber="4">Man nav lielāka prieka, ja dzirdu, ka mani bērni dzīvo patiesībā.</VERS>
      <VERS vnumber="5">Vismīļais, visu, ko tu dari brāļiem, tu dari uzticīgi, tāpat arī svešiniekiem;</VERS>
      <VERS vnumber="6">Tie devuši liecību par tavu mīlestību draudzes priekšā. Viņus tu, labi darīdams, novadīsi, kā tas cienīgi Dieva priekšā.</VERS>
      <VERS vnumber="7">Jo Viņa vārda dēļ tie izgājuši, neņemdami neko no pagāniem.</VERS>
      <VERS vnumber="8">Tātad mums pienākas tādus uzņemt, lai mēs kļūtu patiesības līdzstrādnieki.</VERS>
      <VERS vnumber="9">Es varbūt būtu draudzei rakstījis, bet Diotrefs, kas mīl būt pirmais starp viņiem, mūs neuzņem.</VERS>
      <VERS vnumber="10">Tāpēc, ja es nākšu, atgādināšu viņa darbus, kādus viņš dara, ļaunprātīgi mūs aprunādams; un ar to viņam vēl nepietiek: viņš pats neuzņem brāļus un aizliedz to darīt tiem, kas tos grib uzņemt, un izstumj tos no draudzes.</VERS>
      <VERS vnumber="11">Vismīļais, neseko ļaunajam, bet labajam! Kas dara labu, tas no Dieva; kas dara ļaunu, Dieva neredz.</VERS>
      <VERS vnumber="12">Dēmētrijam par labu liecinājuši visi, arī pati patiesība, bet arī mēs domājam liecību, un tu zini, ka mūsu liecība ir patiesa.</VERS>
      <VERS vnumber="13">Man būtu daudz kas tev rakstāms, bet es negribu tev rakstīt ar tinti un spalvu.</VERS>
      <VERS vnumber="14">Bet es ceru drīzumā tevi redzēt; un tad mēs runāsim no mutes mutē. Miers ar tevi! Draugi tevi sveicina. Sveicini draugus katru atsevišķi!</VERS>
    </CHAPTER>
  </BIBLEBOOK>
  <BIBLEBOOK bname="Judas" bnumber="65" bsname="Jud">
    <CHAPTER cnumber="1">
      <VERS vnumber="1">Jūda, Jēzus Kristus kalps un Jēkaba brālis, Dieva Tēva mīlētajiem, Jēzū Kristū pasargātajiem un aicinātajiem:</VERS>
      <VERS vnumber="2">Žēlsirdība un miers, un mīlestība lai jums bagātīgi!</VERS>
      <VERS vnumber="3">Vismīļie, tā kā man ļoti rūpēja jums rakstīt par jūsu kopējo pestīšanu, es atzinu kā nepieciešamību jums rakstīt, pamudinādams cīnīties par ticību, kas svētiem reiz uzticēta.</VERS>
      <VERS vnumber="4">Jo iezagušies zināmi ļaudis (par kuriem jau iepriekš ir rakstīts šāds lēmums), bezdievji, kas mūsu Dieva žēlastību izmanto palaidnībai un noliedz vienīgo Valdnieku un Kungu Jēzu Kristu.</VERS>
      <VERS vnumber="5">Bet es jums, kas visu gan zināt, gribu atgādināt, ka Kungs gan izglāba tautu no Ēģiptes zemes, bet pēc tam iznīcināja tos, kas neticēja.</VERS>
      <VERS vnumber="6">Un eņģeļus, kas savu augsto stāvokli nepasargāja, bet atstāja savu mājokli, Viņš patur mūžīgās saitēs saistītus, ieslēgtus tumsā lielās dienas tiesai.</VERS>
      <VERS vnumber="7">Kā Sodoma, Gomora un apkārtējās pilsētas, kas līdzīgi šīm nodevās netiklībai un padevās pretdabīgām miesas kārībām, ir kļuvušas par piemēru, izciezdamas mūžīgās uguns sodu,</VERS>
      <VERS vnumber="8">Tāpat arī šie apgāna miesu, nicina augstāko Valdnieku, zaimo majestāti.</VERS>
      <VERS vnumber="9">Kad erceņģelis Miķelis Mozus miesas dēļ strīdējās un cīnījās ar velnu, tas neuzdrošinājās par viņu teikt lāstu spriedumu, bet sacīja: Kungs lai tev pavēl!</VERS>
      <VERS vnumber="10">Bet šie zaimo visu, ko nesaprot, turpretim visu, ko tie izprot dabīgi, līdzīgi neprātīgajiem dzīvniekiem, tas kļūst viņiem par samaitāšanu.</VERS>
      <VERS vnumber="11">Bēdas viņiem, jo tie aizgājuši Kaina ceļu, peļņas dēļ padevušies Balaama maldiem un gāja bojā, pretodamies kā Kore.</VERS>
      <VERS vnumber="12">Tie ir kā kauna traipi savos mielastos, kas paši, sevi barodami, bez kauna dzīro. Tie ir kā vēja dzenāti bezūdens mākoņi, koki, kas rudenī bez augļiem, divkārt miruši, izrauti ar saknēm,</VERS>
      <VERS vnumber="13">Trakojošas jūras bangas, kas izgāž putās savu kaunu, nomaldījušās zvaigznes, kam mūžīgi paredzēta tumsības vētra.</VERS>
      <VERS vnumber="14">Par šiem pravietojis arī Henohs, septītais pēc Ādama, sacīdams: Lūk, Kungs nāks kopā ar tūkstošiem savu svēto</VERS>
      <VERS vnumber="15">Tiesāt visus un sodīt visus bezdievjus visu viņu bezdievīgo darbu dēļ, ko tie bezdievīgi darījuši, un visu zaimu dēļ, ko bezdievīgie grēcinieki runājuši pret Dievu.</VERS>
      <VERS vnumber="16">Tie ir kurnētāji, kas sūdzas par savu likteni un dzīvo savās kārībās. To mute runā augstprātību, glaimojot cilvēkiem sava labuma dēļ.</VERS>
      <VERS vnumber="17">Bet jūs, vismīļie, atcerieties vārdus, ko jums mūsu Kunga Jēzus Kristus apustuļi iepriekš sacījuši!</VERS>
      <VERS vnumber="18">Viņi jums sacīja, ka pēdējā laikā nāks smējēji, kas dzīvos paši savās bezdievīgajās kārībās.</VERS>
      <VERS vnumber="19">Tie rada šķelšanos, tie ir dzīvnieciski; gara viņiem nav.</VERS>
      <VERS vnumber="20">Bet jūs, vismīļie, stiprinieties savā vissvētajā ticībā un lūdziet Dievu Svētajā Garā!</VERS>
      <VERS vnumber="21">Pasargiet sevi Dieva mīlestībā, gaidīdami mūsu Kunga Jēzus Kristus žēlsirdību mūžīgajai dzīvei!</VERS>
      <VERS vnumber="22">Un vienus pamāciet kā jau notiesātus.</VERS>
      <VERS vnumber="23">Citus glābiet, izraudami no uguns, citus apžēlodami bailēs, lai jums riebjas pat drēbes, ko miesa apgānījusi!</VERS>
      <VERS vnumber="24">Tam, kas spēj jūs pasargāt bez grēkiem un stādīt nevainīgus un līksmus savas godības priekšā, atnākot mūsu Kungam Jēzum Kristum,</VERS>
      <VERS vnumber="25">Vienīgajam Dievam, mūsu Pestītājam, caur Jēzu Kristu, mūsu Kungu, lai gods, varenība, spēks un vara no mūžības, tagad un visos mūžu mūžos! Amen.</VERS>
    </CHAPTER>
  </BIBLEBOOK>
  <BIBLEBOOK bname="Offenbarung" bnumber="66" bsname="Offb">
    <CHAPTER cnumber="1">
      <VERS vnumber="1">Jēzus Kristus atklāsme, ko Viņam devis Dievs, lai rādītu saviem kalpiem, kam jānotiek drīzumā un ko Viņš, sūtīdams savu eņģeli, darījis zināmu savam kalpam Jānim,</VERS>
      <VERS vnumber="2">Kas apliecinājis Dieva vārdu un Jēzus Kristus liecību, un ko vien viņš redzējis.</VERS>
      <VERS vnumber="3">Svētīgs tas, kas lasa un klausās šī pravietojuma vārdos, un glabā to, kas tanī rakstīts, jo laiks ir tuvu.</VERS>
      <VERS vnumber="4">Jānis septiņām draudzēm, kas atrodas Āzijā: Žēlastība jums un miers no tā, kas ir, kas bija un kas nāks, un no tiem septiņiem gariem, kas atrodas Viņa troņa priekšā,</VERS>
      <VERS vnumber="5">Un no Jēzus Kristus, kas ir uzticīgs liecinieks, mirušo pirmdzimtais un valdnieks pār zemes ķēniņiem, kas mūs mīlējis un savām asinīm nomazgājis mūsu grēkus,</VERS>
      <VERS vnumber="6">Un kas mūs darījis par ķēniņiem un priesteriem Dievam, savam Tēvam; Viņam lai ir gods un valdīšana mūžīgi mūžos! Amen.</VERS>
      <VERS vnumber="7">Lūk, Viņš nāk padebešos, un Viņu redzēs katra acs un tie, kas Viņu caurdūruši. Par Viņu vaimanās visas zemes ciltis. Tiešām! Amen.</VERS>
      <VERS vnumber="8">Es esmu alfa un omega, sākums un beigas, saka Kungs Dievs, kas ir, kas bija un kas nāks, Visvarenais.</VERS>
      <VERS vnumber="9">Es, Jānis, jūsu brālis un līdzdalībnieks bēdās, valstībā un izturībā Jēzū Kristū; es biju salā, ko sauc par Patmosu, Dieva vārda un Jēzus liecības dēļ.</VERS>
      <VERS vnumber="10">Kunga dienā es tapu aizrauts garā un dzirdēju aiz sevis stipru balsi kā bazūni</VERS>
      <VERS vnumber="11">Sakām: To, ko tu redzi, raksti grāmatā un sūti septiņām Āzijas baznīcām: Efezā, Smirnā, Pergamā, Tiatirā, Sardā, Filadelfijā un Lāodikejā.</VERS>
      <VERS vnumber="12">Es atgriezos, lai vērotu balsi, kas runāja ar mani; un atgriezies es redzēju septiņus zelta svečturus,</VERS>
      <VERS vnumber="13">Un septiņu zelta svečturu vidū kādu Cilvēka Dēlam līdzīgu, apģērbtu garos svārkos un apjoztu ar zelta jostu ap krūtīm.</VERS>
      <VERS vnumber="14">Bet Viņa galva un mati bija balti kā balta vilna un kā sniegs, un Viņa acis kā uguns liesma,</VERS>
      <VERS vnumber="15">Un viņa kājas līdzīgas zelta rūdai, it kā krāsnī kausētai, un Viņa balss kā lielu ūdeņu krākšana.</VERS>
      <VERS vnumber="16">Viņam bija labajā rokā septiņas zvaigznes; no Viņa mutes izgāja abpusēji ass zobens un Viņa vaigs kā saule, kas staro savā spēkā.</VERS>
      <VERS vnumber="17">Un kad es redzēju Viņu, es nokritu pie Viņa kājām kā miris, bet Viņš man uzlika savu labo roku, sacīdams: Nebīsties! Es esmu pirmais un pēdējais,</VERS>
      <VERS vnumber="18">Un dzīvais; un es biju miris, un, lūk, esmu dzīvs mūžīgi mūžam, un man ir nāves un elles atslēgas.</VERS>
      <VERS vnumber="19">Tātad raksti, ko tu redzēji un kas ir, un kam jānotiek pēc tam.</VERS>
      <VERS vnumber="20">Noslēpums par septiņām zvaigznēm, ko tu redzēji manā labajā rokā, un par septiņiem zelta svečturiem: septiņas zvaigznes ir septiņu baznīcu eņģeļi, un septiņi svečturi ir septiņas baznīcas.</VERS>
    </CHAPTER>
    <CHAPTER cnumber="2">
      <VERS vnumber="1">Efezas baznīcas eņģelim raksti: Tā saka Tas, kas tur labajā rokā septiņas zvaigznes un kas staigā starp septiņiem zelta svečturiem:</VERS>
      <VERS vnumber="2">Es zinu tavus darbus un pūles, un tavu pacietību, un ka tu nevari paciest ļaunos un pārbaudīji tos, kas saucas par apustuļiem, bet tādi nav, un esi atradis tos par meļiem.</VERS>
      <VERS vnumber="3">Tev ir pacietība, un tu esi mana vārda dēļ daudz cietis un neesi paguris.</VERS>
      <VERS vnumber="4">Bet man ir pret tevi tas, ka tu esi pazaudējis savu pirmo mīlestību.</VERS>
      <VERS vnumber="5">Tāpēc atminies, no kurienes tu nokriti, gandari un dari agrākos darbus! Bet ja ne, tad es nākšu pie tevis un nostumšu tavu svečturi no tā vietas, ja tu negandarīsi.</VERS>
      <VERS vnumber="6">Bet tas tev ir, ka tu ienīsti nikolajiešu darbus, kurus arī es ienīstu.</VERS>
      <VERS vnumber="7">Kam ausis, tas dzird, ko Gars saka baznīcām: uzvarētājam es došu ēst no dzīvības koka, kas ir mana Dieva paradīzē.</VERS>
      <VERS vnumber="8">Un Smirnas baznīcas eņģelim raksti: Tā saka pirmais un pēdējais, kas bija miris un atkal dzīvo:</VERS>
      <VERS vnumber="9">Es zinu tavas apspiešanas un tavu nabadzību, bet tomēr tu esi bagāts, un ka tevi zaimo tie, kas saucas par jūdiem un nav tādi, bet ir sātana sinagoga.</VERS>
      <VERS vnumber="10">Nebīsties no tā, kas tev vēl būs jācieš! Lūk, velns metīs kādus no jums cietumā, lai jūs tiktu pārbaudīti un jums būs bēdas desmit dienas. Esi uzticīgs līdz nāvei, un es tev došu dzīvības kroni.</VERS>
      <VERS vnumber="11">Kam ausis, tas lai dzird, ko Gars saka baznīcām: Kas uzvarēs, tas otrā nāvē necietīs.</VERS>
      <VERS vnumber="12">Un Pergamas baznīcas eņģelim saki: Tā saka Tas, kam zobens abpusēji ass:</VERS>
      <VERS vnumber="13">Es zinu, kur tu dzīvo, ņ tur, kur sātana tronis; un tu turi manu vārdu un nenoliedz manu ticību arī tanīs dienās, kad manu uzticīgo liecinieku Antipu nonāvēja pie jums, kur mājo sātans.</VERS>
      <VERS vnumber="14">Bet man ir tas pret tevi, ka tev tur ir Balaama mācības atzinēji, kas mācīja Balaku dot Izraēļa bērniem apgrēcību: ēst un piekopt netiklību.</VERS>
      <VERS vnumber="15">Tāpat tev tur ir nikolajiešu mācības atzinēji.</VERS>
      <VERS vnumber="16">Tātad arī tu gandari! Bet ja ne, tad es drīz nākšu pie tevis un cīnīšos pret viņiem ar savu mutes zobenu.</VERS>
      <VERS vnumber="17">Kam ausis, tas lai dzird, ko Gars saka baznīcām: Uzvarētājam es došu apslēptu mannu un došu viņam baltu akmeni, un akmenī būs rakstīts jauns vārds, ko neviens nezina, kā tikai tas, kas saņem.</VERS>
      <VERS vnumber="18">Un Tiatiras baznīcas eņģelim raksti: Tā saka Dieva Dēls, kam acis kā uguns liesma un kājas kā zelta rūda:</VERS>
      <VERS vnumber="19">Es zinu tavus darbus un tavu ticību, un tavu mīlestību, un kalpošanu, un tavu pacietību, un tavus pēdējos darbus, kas pārāki par pirmajiem.</VERS>
      <VERS vnumber="20">Bet man ir pret tevi tas, ka tu atļauj sievietei Jezabelei, kas saucas praviete, mācīt un pievilt manus kalpus, piekopt netiklību un ēst elkupurus.</VERS>
      <VERS vnumber="21">Es devu viņai laiku gandarīšanai, bet viņa negrib atgriezties no savas netiklības.</VERS>
      <VERS vnumber="22">Un es likšu viņu slimības gultā, bet netiklības piekopējiem ar viņu būs vislielākās bēdas, ja viņi negandarīs par saviem darbiem.</VERS>
      <VERS vnumber="23">Un viņas bērnus nonāvēšu, un visas baznīcas zinās, ka es tas esmu, kas pārbauda nieres un sirdis; un es došu jums katram saskaņā ar jūsu darbiem. Bet es saku jums</VERS>
      <VERS vnumber="24">Un citiem, kas atrodas Tiatirā: nevienam, kam nav šīs mācības, un kas, kā viņi saka, sātana dziļumus nav pazinuši, es neuzvelšu nekādas citas nastas.</VERS>
      <VERS vnumber="25">Tomēr to, kas jums ir, turiet, kamēr es atnākšu!</VERS>
      <VERS vnumber="26">Un tam, kas uzvarēs, un manus darbus pildīs līdz galam, es došu varu pār pagāniem.</VERS>
      <VERS vnumber="27">Un viņš pār tiem valdīs ar dzelzs zizli un tos salauzīs kā māla traukus.</VERS>
      <VERS vnumber="28">Un es došu viņam rīta zvaigzni, tāpat kā es saņēmu no sava Tēva.</VERS>
      <VERS vnumber="29">Kam ausis, lai dzird, ko Gars saka baznīcām!</VERS>
    </CHAPTER>
    <CHAPTER cnumber="3">
      <VERS vnumber="1">Un Sardas baznīcas eņģelim raksti: Tā saka Tas, kam septiņi Dieva gari un septiņas zvaigznes: Es zinu tavus darbus, jo tevi gan sauc par dzīvu, bet tu esi miris.</VERS>
      <VERS vnumber="2">Esi nomodā un stiprini tos, kas taisās mirt, jo es neatrodu tavus darbus pilnvērtīgus sava Dieva priekšā!</VERS>
      <VERS vnumber="3">Paturi atmiņā, ko saņēmi un dzirdēji, un glabā, un gandari! Ja tu nebūsi modrs, es nākšu kā zaglis pie tevis; un tu nezināsi, kurā stundā es nākšu pie tevis.</VERS>
      <VERS vnumber="4">Tev ir maz Sardā tādu, kas neaptraipīja savas drēbes; tie staigās kopā ar mani baltās drānās, jo viņi ir tā cienīgi.</VERS>
      <VERS vnumber="5">Kas uzvarēs, tas tiks tērpts baltās drānās; un es viņa vārdu neizdzēsīšu dzīvības grāmatā, bet gan apliecināšu viņa vārdu sava Tēva un Viņa eņģeļu priekšā.</VERS>
      <VERS vnumber="6">Kam ausis, lai dzird, ko Gars saka baznīcām!</VERS>
      <VERS vnumber="7">Un Filadelfijas baznīcas eņģelim raksti: To saka Svētais un Patiesīgais, kam ir Dāvida atslēga, kas atver un neviens neizslēdz, kas aizslēdz un neviens neatver.</VERS>
      <VERS vnumber="8">Es zinu tavus darbus. Lūk, es tavā priekšā liku atvērt durvis, kuras neviens nevar atvērt; lai gan tev nedaudz spēka, tomēr tu uzglabāji manu mācību un nenoliedzi manu vārdu.</VERS>
      <VERS vnumber="9">Lūk, es došu tev no sātana sinagogas, kas saucas par jūdiem un nav tādi, bet melo. Lūk, es darīšu, ka viņi nāks un metīsies pie tavām kājām, un atzīs, ka es tevi mīlēju</VERS>
      <VERS vnumber="10">Tāpēc, ka tu turēji manu pacietības vārdu; arī es tevi sargāšu no pārbaudījuma stundas, kas nāks pār visu pasauli pārbaudīt tos, kas dzīvo virs zemes.</VERS>
      <VERS vnumber="11">Lūk, es nāku drīz. Turi, kas tev ir, lai neviens neatņemtu tavu kroni!</VERS>
      <VERS vnumber="12">Kas uzvarēs, to es darīšu par balstu sava Dieva svētnīcā, un viņš no tās vairs neizies; un es rakstīšu tanī sava Dieva vārdu un savas Dieva pilsētas, jaunās Jeruzalemes, vārdu, kas nonāk no debesīm, no mana Dieva, un savu jauno vārdu.</VERS>
      <VERS vnumber="13">Kam ausis, lai dzird, ko Gars saka baznīcām!</VERS>
      <VERS vnumber="14">Un Lāodikejas baznīcas eņģelim raksti: To saka Amen, uzticīgais un patiesais liecinieks, kas ir Dieva radījumu sākums.</VERS>
      <VERS vnumber="15">Es zinu tavus darbus, jo tu neesi ne auksts, ne karsts; kaut jel tu būtu auksts vai karsts!</VERS>
      <VERS vnumber="16">Bet tā kā tu neesi ne auksts, ne karsts, bet remdens, es tevi sākšu izmest no savas mutes.</VERS>
      <VERS vnumber="17">Jo tu saki: es esmu bagāts, pārpilnīgi bagāts un man nekā netrūkst; bet tu nezini, ka tu esi nelaimīgs un nožēlojams, un nabags, un akls, un kails.</VERS>
      <VERS vnumber="18">Es ieteicu tev pirkt no manis ugunī pārbaudītu zeltu, lai tu kļūtu bagāts un tērptos baltās drānās, un lai tava kailuma kauns neatklātos, un svaidi savas acis zālēm, lai tu redzētu!</VERS>
      <VERS vnumber="19">Tos, ko mīlu, es pārbaudu un pārmācu. Tad nu kļūsti dedzīgs un gandari!</VERS>
      <VERS vnumber="20">Lūk, es stāvu pie durvīm un klauvēju. Ja kāds manu balsi dzirdēs un durvis man atvērs, es ieiešu pie viņa un mielošos kopā ar viņu un viņš kopā ar mani.</VERS>
      <VERS vnumber="21">Kas uzvarēs, tam es ļaušu kopā ar mani sēdēt manā tronī, tāpat kā es uzvarēju un sēžu kopā ar savu Tēvu Viņa tronī.</VERS>
      <VERS vnumber="22">Kam ausis, lai dzird, ko Gars saka baznīcām!</VERS>
    </CHAPTER>
    <CHAPTER cnumber="4">
      <VERS vnumber="1">Pēc tam es redzēju: un, lūk, atvērtas durvis debesīs, un pirmā balss, kuru es dzirdēju kā bazūni ar mani runājam, sacīja: Uzkāp šeit, un es tev rādīšu, kam pēc šā jānotiek!</VERS>
      <VERS vnumber="2">Un tūliņ es biju garā; un, lūk, tronis bija celts debesīs, un tronī kāds sēdēja.</VERS>
      <VERS vnumber="3">Un Tas, kas sēdēja, izskatā bija līdzīgs dārgakmeņiem, jaspīdam un sardijam, un ap troni bija varavīksne, līdzīga smaragda mirdzumam.</VERS>
      <VERS vnumber="4">Un ap troni divdesmit četri sēdekļi, un sēdekļos sēdēja divdesmit četri sentēvi, ietērpti baltās drānās un viņu galvās zelta kroņi.</VERS>
      <VERS vnumber="5">Un no troņa šāvās zibeņi un balsis, un pērkoni; troņa priekšā dega septiņas lāpas, kas ir septiņi Dieva gari.</VERS>
      <VERS vnumber="6">Un troņa priekšā it kā kristālam līdzīga stikla jūra. Troņa vidū un tronim apkārt četri dzīvnieki, pilni acīm no priekšpuses un mugurpuses.</VERS>
      <VERS vnumber="7">Un pirmais dzīvnieks bija līdzīgs lauvam, otrs līdzīgs vērsim, trešajam dzīvniekam it kā bija cilvēka seja, un ceturtais dzīvnieks bija līdzīgs lidojošam ērglim.</VERS>
      <VERS vnumber="8">Un četri dzīvnieki, kam bija katram seši spārni un visapkārt un iekšpusē pilni acīm, nemitīgi dienu un nakti sauca: Svēts, svēts, svēts visvarenais Kungs Dievs, kas bija, kas ir un kas nāks!</VERS>
      <VERS vnumber="9">Un kad šie dzīvnieki deva slavu un godu, un pateicību Sēdētājam tronī un Tam, kas dzīvo mūžīgi mūžos,</VERS>
      <VERS vnumber="10">Tad divdesmit četri sentēvi metās zemē Tā priekšā, kas sēž tronī, un pielūdza To, kas dzīvo mūžīgi mūžos, un nolika troņa priekšā savus kroņus, sacīdami:</VERS>
      <VERS vnumber="11">Kungs, mūsu Dievs, Tu esi cienīgs saņemt slavu un godu, un varu, jo Tu visu radīji un ar Tavu gribu viss bija un tika radīts.</VERS>
    </CHAPTER>
    <CHAPTER cnumber="5">
      <VERS vnumber="1">Un tad es redzēju labajā rokā Tam, kas sēdēja tronī, iekšpusē un ārpusē aprakstītu grāmatu, aizzīmogotu septiņiem zīmogiem.</VERS>
      <VERS vnumber="2">Un es redzēju varenu eņģeli stiprā balsī saucam: Kas cienīgs atvērt grāmatu un noņemt tās zīmogus?</VERS>
      <VERS vnumber="3">Bet neviens ne debesīs, ne zemes virsū, ne apakš zemes nespēja grāmatu atvērt, ne tanī ieskatīties.</VERS>
      <VERS vnumber="4">Un es ļoti raudāju, ka neatradās neviens, kas cienīgs šo grāmatu atvērt un tanī ieskatīties.</VERS>
      <VERS vnumber="5">Un viens no sentēviem man sacīja: Neraudi! Lūk, lauva no Jūdas cilts, Dāvida atvase, uzvarēja, lai šo grāmatu atvērtu un tās septiņus zīmogus noņemtu.</VERS>
      <VERS vnumber="6">Un es redzēju: lūk, troņa vidū starp četriem dzīvniekiem un sentēviem vidū stāvēja Jērs, it kā nokauts, kam bija septiņi ragi un septiņas acis, kas ir septiņi Dieva gari, izsūtīti visā pasaulē.</VERS>
      <VERS vnumber="7">Un Viņš nāca un saņēma grāmatu no Tā labās rokas, kas sēž tronī.</VERS>
      <VERS vnumber="8">Un kad Viņš atvēra grāmatu, tad metās zemē Jēra priekšā četri dzīvnieki un divdesmit četri sentēvi, turēdami kokles un zelta traukus, pilnus kvēpināmām zālēm, kas ir svēto lūgšanas.</VERS>
      <VERS vnumber="9">Un viņi dziedāja jaunu dziesmu, sacīdami: Kungs, Tu esi cienīgs saņemt grāmatu un noņemt tās zīmogus, jo Tu tiki nonāvēts un mūs no visām ciltīm, valodām, tautām un tautībām atpirki Dievam ar savām asinīm.</VERS>
      <VERS vnumber="10">Un Tu mūs padarīji par valdniekiem un priesteriem Dieva priekšā, un mēs valdīsim virs zemes.</VERS>
      <VERS vnumber="11">Un es redzēju un dzirdēju daudz eņģeļu apkārt tronim un dzīvniekiem, un sentēviem, un viņu skaits bija tūkstošu tūkstoši,</VERS>
      <VERS vnumber="12">Kas sauca skaļā balsī: Jērs, ko nonāvēja, ir cienīgs saņemt varu un dievību, un gudrību, un spēku, un godu, un slavu, un svētību.</VERS>
      <VERS vnumber="13">Un visu radību, kas debesīs un virs zemes, un apakšzemē, un kas jūrā, un kas tanī, es dzirdēju visus sakām: Tam, kas sēd tronī, un Jēram lai ir svētība un gods, un slava, un vara mūžīgi mūžos!</VERS>
      <VERS vnumber="14">Un četri dzīvnieki sacīja: Amen! Bet divdesmit četri sentēvi metās zemē uz sava vaiga un pielūdza To, kas dzīvo mūžīgi mūžos.</VERS>
    </CHAPTER>
    <CHAPTER cnumber="6">
      <VERS vnumber="1">Es redzēju, ka Jērs atdarīja vienu no septiņiem zīmogiem, un dzirdēju vienu no četriem dzīvniekiem tā kā pērkona balsī sakām: Nāc un redzi!</VERS>
      <VERS vnumber="2">Un es redzēju: lūk, balts zirgs un tanī jātnieks, kam bija šaujamais loks un bija dots kronis; un viņš izgāja uzvarēdams, lai uzvarētu.</VERS>
      <VERS vnumber="3">Kad Viņš atdarīja otru zīmogu, es dzirdēju otru dzīvnieku sakām: Nāc un redzi!</VERS>
      <VERS vnumber="4">Un izgāja cits ugunssārts zirgs: un tam, kas sēdēja tanī, bija ļauts atņemt zemei mieru, lai cilvēki nonāvētu viens otru. Viņam tika dots liels zobens.</VERS>
      <VERS vnumber="5">Kad Viņš atdarīja trešo zīmogu, es dzirdēju trešo dzīvnieku sakām: Nāc un redzi! Un, lūk, melns zirgs, bet viņā jātnieks, kam rokās bija svari.</VERS>
      <VERS vnumber="6">Es dzirdēju starp četriem dzīvniekiem tā kā balsi sakām: Mērs kviešu par denāriju un trīs mēri miežu par denāriju. Eļļai un vīnam tu nekaitē!</VERS>
      <VERS vnumber="7">Kad Viņš atdarīja ceturto zīmogu, tad es dzirdēju ceturtā dzīvnieka balsi sakām: Nāc un redzi!</VERS>
      <VERS vnumber="8">Un, lūk, palss zirgs un tam, kas tanī sēdēja bija vārds nāve, un tai sekoja miroņu valsts; un tai bija dota vara pār četrām zemes daļām, nonāvējot ar zobenu, badā, mērī un ar zemes zvēriem.</VERS>
      <VERS vnumber="9">Kad viņš atdarīja piekto zīmogu, es redzēju zem altāra to dvēseles, kas bija nonāvēti Dieva vārda un liecības dēļ, ko viņi bija pildījuši.</VERS>
      <VERS vnumber="10">Un viņi sauca stiprā balsī, sacīdami: Cik ilgi, Kungs, (svētais un patiesais) Tu netiesā un neatrieb mūsu asinis pie tiem, kas dzīvo virs zemes?</VERS>
      <VERS vnumber="11">Un katram no viņiem tika dotas baltas drānas un sacīts, lai apmierinās vēl neilgu laiku, kamēr pilns būs viņu līdzstrādnieku un brāļu skaits, kas nonāvējami tāpat kā viņi.</VERS>
      <VERS vnumber="12">Kad Viņš atdarīja sesto zīmogu, es redzēju: un, lūk, notika zemestrīce, un saule kļuva melna kā sēru drāna, un viss mēness kļuva kā asinis.</VERS>
      <VERS vnumber="13">Un zvaigznes no debesīm krita zemē, kā vīģes koks nomet negatavus augļus, kad liels vējš tos nokrata.</VERS>
      <VERS vnumber="14">Un debess atkāpās kā satīta grāmata, un katrs kalns un salas tika izvirzīti no savām vietām.</VERS>
      <VERS vnumber="15">Un zemes ķēniņi un valdnieki, un pavēlnieki, un bagātie, un stiprie, un katrs vergs, un brīvais paslēpās alās un kalnu klintīs,</VERS>
      <VERS vnumber="16">Sacīdami kalniem un klintīm: Krītiet pār mums, paslēpiet mūs no tronī Sēdētāja vaiga un Jēra dusmām,</VERS>
      <VERS vnumber="17">Jo pienākusi Viņu lielā dusmu diena, un kas gan spēs pastāvēt?</VERS>
    </CHAPTER>
    <CHAPTER cnumber="7">
      <VERS vnumber="1">Pēc tam es redzēju četrus eņģeļus stāvam četros zemes stūros, turot četrus zemes vējus, lai tie nepūstu pāri zemei, pāri jūrai un nevienam kokam.</VERS>
      <VERS vnumber="2">Un es redzēju citu eņģeli ar dzīvā Dieva zīmogu no saules lēkta uzkāpjam; viņš sauca skaļā balsī četriem eņģeļiem, kam bija ļauts kaitēt zemei un jūrai,</VERS>
      <VERS vnumber="3">Sakot: Nekaitējiet zemei un jūrai, arī kokiem ne, kamēr mēs apzīmogosim mūsu Dieva kalpus viņu pierēs.</VERS>
      <VERS vnumber="4">Un es dzirdēju apzīmogoto skaitu: simts četrdesmit četri tūkstoši apzīmogoto no visām Izraēļa bērnu ciltīm:</VERS>
      <VERS vnumber="5">No Jūdas cilts divpadsmit tūkstoši apzīmogoti, no Rūbena cilts divpadsmit tūkstoši apzīmogoti, no Gada cilts divpadsmit tūkstoši apzīmogoti,</VERS>
      <VERS vnumber="6">No Asera cilts divpadsmit tūkstoši apzīmogoti, no Neftalija cilts divpadsmit tūkstoši apzīmogoti, no Manasa cilts divpadsmit tūkstoši apzīmogoti,</VERS>
      <VERS vnumber="7">No Simeona cilts divpadsmit tūkstoši apzīmogoti, no Levi cilts divpadsmit tūkstoši apzīmogoti,</VERS>
      <VERS vnumber="8">No Zabulona cilts divpadsmit tūkstoši apzīmogoti, no Jāzepa cilts divpadsmit tūkstoši apzīmogoti, no Benjamina cilts divpadsmit tūkstoši apzīmogoti.</VERS>
      <VERS vnumber="9">Pēc tam es redzēju lielu pulku, ko neviens nevarēja saskaitīt, no visām tautām, ciltīm, tautībām un valodām stāvam troņa un Jēra priekšā, apģērbtus baltās drānās un palmām rokās,</VERS>
      <VERS vnumber="10">Kas sauca skaļā balsī, sacīdami: Slava mūsu Dievam, kas sēd tronī, un Jēram!</VERS>
      <VERS vnumber="11">Un visi eņģeļi stāvēja apkārt tronim un sentēviem, un četriem dzīvniekiem, un metās uz sava vaiga troņa priekšā un pielūdza Dievu,</VERS>
      <VERS vnumber="12">Sacīdami: Amen! Gods un slava, un gudrība, un pateicība, un godināšana, un vara, un spēks lai ir mūsu Dievam mūžīgi mūžos!</VERS>
      <VERS vnumber="13">Un viens no sentēviem jautādams sacīja man: Kas ir tie, kas tērpti baltās drānās, un no kurienes viņi nākuši?</VERS>
      <VERS vnumber="14">Es viņam atbildēju: Mans kungs, tu to zini. Un viņš man sacīja: Šie ir tie, kas nākuši no lielajām ciešanām un savas drānas mazgājuši un tās balinājuši Jēra asinīs.</VERS>
      <VERS vnumber="15">Tāpēc tie ir Dieva troņa priekšā un kalpo Viņam dienu un nakti Viņa svētnīcā; un Tas, kas sēž tronī, mājos pār viņiem.</VERS>
      <VERS vnumber="16">Tie vairs neizsalks un neizslāps; ne saule, ne cits kāds karstums tos nenomāks,</VERS>
      <VERS vnumber="17">Jo Jērs, kas ir troņa vidū, sargās un vadīs tos pie dzīvības ūdens avotiem; un Dievs noslaucīs katru asaru no viņu acīm.</VERS>
    </CHAPTER>
    <CHAPTER cnumber="8">
      <VERS vnumber="1">Kad atdarīja septīto zīmogu, kādu pusstundu debesīs iestājās klusums.</VERS>
      <VERS vnumber="2">Un es redzēju septiņus eņģeļus, kas stāvēja Dieva priekšā, un viņiem deva septiņas bazūnes.</VERS>
      <VERS vnumber="3">Tad nāca kāds cits eņģelis un nostājās altāra priekšā, turēdams zelta kvēpināmo trauku; viņam deva nedaudz kvēpināmā, lai noliktu ar visu svēto lūgšanām uz zelta altāra, kas ir Dieva troņa priekšā.</VERS>
      <VERS vnumber="4">Un no eņģeļa rokas pacēlās kvēpināmā dūmi no svēto lūgšanām Dieva priekšā.</VERS>
      <VERS vnumber="5">Tad eņģelis ņēma kvēpināmo trauku, pildīja to ar altāra uguni un meta to uz zemi. Un cēlās pērkons un balsis, zibeņi, un liela zemestrīce.</VERS>
      <VERS vnumber="6">Un septiņi eņģeļi, kam bija septiņas bazūnes, gatavojās bazūnēt.</VERS>
      <VERS vnumber="7">Kad bazūnēja pirmais eņģelis, tad krusu un uguni, sajauktu ar asinīm, meta uz zemi. Un sadega trešā zemes daļa, un izdega visa zaļā zāle.</VERS>
      <VERS vnumber="8">Un otrs eņģelis bazūnēja: un tā kā liels kalns, degot ugunī, tika mests jūrā, un trešā jūras daļa pārvērtās asinīs,</VERS>
      <VERS vnumber="9">Un trešā daļa to radījumu, kas dzīvoja jūrā, nomira, un trešā kuģu daļa gāja bojā.</VERS>
      <VERS vnumber="10">Un trešais eņģelis bazūnēja: un no debesīm krita liela zvaigzne, degdama kā lāpa; tā nokrita uz trešās upju un ūdens avotu daļas.</VERS>
      <VERS vnumber="11">Un tā zvaigzne saucās vērmele: un trešā daļa ūdens pārvērtās vērmelēs; un daudz ļaužu nomira no ūdens, jo tas bija rūgts.</VERS>
      <VERS vnumber="12">Un ceturtais eņģelis bazūnēja: un trešā saules daļa, un trešā mēness daļa, un trešā zvaigžņu daļa tika satriekta, tā ka to trešā daļa palika tumša, un trešā dienas daļa nebija gaiša un nakts tāpat.</VERS>
      <VERS vnumber="13">Tad es redzēju un dzirdēju viena debess vidū lidojoša ērgļa balsi, kas skaļā balsī sauca: Bēdas, bēdas zemes apdzīvotājiem triju citu eņģeļu skaņu dēļ, kas vēl bazūnēs.</VERS>
    </CHAPTER>
    <CHAPTER cnumber="9">
      <VERS vnumber="1">Tad bazūnēja piektais eņģelis; un es redzēju zvaigzni, kas krita no debesīm uz zemi, un tai tika dota atslēga no bezdibeņa akas.</VERS>
      <VERS vnumber="2">Un tā atvēra bezdibeņa aku, un akas dūmi pacēlās kā liela cepļa dūmi, un saule un gaiss aptumšojās no akas dūmiem.</VERS>
      <VERS vnumber="3">Un no akas dūmiem izgāja siseņi uz zemi; un tiem tika dota vara, kas līdzīga zemes skorpiju varai.</VERS>
      <VERS vnumber="4">Un tiem pavēlēja nekaitēt ne zemes zālei, nevienam zaļumam, un nevienam kokam, bet vienīgi cilvēkiem, kam nav Dieva zīmoga viņu pierēs.</VERS>
      <VERS vnumber="5">Un tiem nebija atļauts viņus nogalināt, bet mocīt piecus mēnešus. Un viņu mokas līdzīgas tām mokām, kad skorpijs iedzeļ cilvēkam.</VERS>
      <VERS vnumber="6">Un tanīs dienās cilvēki meklēs nāvi, bet neatradīs to; viņi gribēs mirt, bet nāve bēgs no viņiem.</VERS>
      <VERS vnumber="7">Un siseņi bija līdzīgi zirgiem, kas sagatavoti kaujai; uz to galvām it kā kroņi, kas līdzīgi zeltam, un to sejas kā cilvēku sejas.</VERS>
      <VERS vnumber="8">Un tiem bija mati kā sieviešu mati, bet zobi kā lauvas zobi.</VERS>
      <VERS vnumber="9">Un tiem bija bruņas, līdzīgas dzelzs bruņām, bet to spārnu švīkstoņa kā kara ratu dārdoņa, kad daudz zirgu tos velk cīņā.</VERS>
      <VERS vnumber="10">Un astes tiem bija līdzīgas skorpiju astēm, un astēs bija dzeloņi, un to vara bija cilvēkus mocīt piecus mēnešus.</VERS>
      <VERS vnumber="11">Un pār tiem bija ķēniņš, bezdibeņa eņģelis, kam vārds ebreju valodā Abaddons, grieķu valodā Apollions, kas latīņu valodā saucas postītājs.</VERS>
      <VERS vnumber="12">Pirmās bēdas pagāja, un lūk, pēc tam nāk vēl divas bēdas.</VERS>
      <VERS vnumber="13">Un sestais eņģelis bazūnēja; un es dzirdēju vienu balsi no četriem zelta altāra stūriem, kas atrodas Dieva acu priekšā.</VERS>
      <VERS vnumber="14">Tā sacīja sestajam eņģelim, kam bija bazūne: Atraisi četrus eņģeļus, kas saistīti pie lielās Eifratas upes!</VERS>
      <VERS vnumber="15">Tad atraisīja četrus eņģeļus, kas bija gatavi noteiktā stundā un dienā, un mēnesī, un gadā nogalināt trešo daļu cilvēku.</VERS>
      <VERS vnumber="16">Un jātnieku pulka skaits bija divdesmit tūkstoši reiz desmit tūkstoši. Un es dzirdēju viņu skaitu.</VERS>
      <VERS vnumber="17">Un tā es redzēju parādībā zirgus un viņos jātniekus, kam bija ugunīgas, tumši zilas un sērdzeltenas bruņas, bet zirgu galvas kā lauvu galvas, un no to mutēm nāca uguns un dūmi, un sērs.</VERS>
      <VERS vnumber="18">Un no šīm trim mocībām: uguns un dūmiem, un sēra, kas izgāja no viņu mutēm, tika nogalināta trešā daļa cilvēku.</VERS>
      <VERS vnumber="19">Jo zirgu spēks ir to mutēs un to astēs, un to astēm, līdzīgi čūskām, ir galvas, ar kurām tie nes postu.</VERS>
      <VERS vnumber="20">Un visi citi cilvēki, kas nenomira no šīm mocībām, tad negandarīja par saviem roku darbiem, bet pielūdza ļaunos garus un zelta, un sudraba, un vara, un akmens, un koka elkus, kas nevar redzēt, ne dzirdēt, ne staigāt.</VERS>
      <VERS vnumber="21">Un viņi negandarīja ne par savām slepkavām, ne par savām burvībām, ne par savām netiklībām, ne par savām zādzībām.</VERS>
    </CHAPTER>
    <CHAPTER cnumber="10">
      <VERS vnumber="1">Es redzēju citu varenu eņģeli, kas bija ietinies mākonī, nokāpjam no debesīm. Un varavīksne bija virs viņa galvas; un viņa vaigs bija kā saule, bet viņa kājas kā uguns stabi.</VERS>
      <VERS vnumber="2">Un viņam rokā bija atvērta grāmatiņa. Un viņš lika savu labo kāju virs jūras un kreiso virs zemes</VERS>
      <VERS vnumber="3">Un sauca stiprā balsī, it kā lauva rūktu. Un kad viņš bija saucis, tad septiņu pērkonu balsis sāka runāt.</VERS>
      <VERS vnumber="4">Un kad septiņi pērkoni savās balsīs bija runājuši, es to gribēju uzrakstīt. Tad dzirdēju balsi no debesīm man sakām: Apzīmogo, ko runāja septiņi pērkoni, bet neuzraksti to!</VERS>
      <VERS vnumber="5">Un eņģelis, ko es redzēju stāvam virs jūras un virs zemes, pacēla savu roku pret debesīm</VERS>
      <VERS vnumber="6">Un zvērēja pie Tā, kas dzīvo mūžīgi mūžos un kas radīja debesis un visu, kas tanīs, un zemi, un visu, kas tanī, un jūru, un visu, kas tanī, jo laika vairs nebūs.</VERS>
      <VERS vnumber="7">Bet septītā eņģeļa vēstījuma dienās, kad tas sāks bazūnēt, piepildīsies Dieva noslēpums, kā Viņš to pasludināja caur saviem kalpiem praviešiem.</VERS>
      <VERS vnumber="8">Un atkal es dzirdēju balsi no debesīm man runājam un sakām: Ej un ņem atvērto grāmatu no eņģeļa rokas, kas stāv virs jūras un virs zemes!</VERS>
      <VERS vnumber="9">Un es aizgāju pie eņģeļa un sacīju viņam, lai viņš man dod grāmatu. Viņš man teica: Ņem grāmatu un apēd to, un tā darīs rūgtas tavas iekšas, bet salda kā medus tā būs tavā mutē.</VERS>
      <VERS vnumber="10">Un es ņēmu grāmatu no eņģeļa rokas un apēdu to; un tā bija manā mutē salda kā medus. Bet kad to biju apēdis, manās iekšās radās rūgtums.</VERS>
      <VERS vnumber="11">Un viņš man sacīja: Tev būs atkal pravietot par tautām un ciltīm, un valodām, un daudziem ķēniņiem.</VERS>
    </CHAPTER>
    <CHAPTER cnumber="11">
      <VERS vnumber="1">Man deva niedri, līdzīgu spieķim, un sacīja: Celies un mēri dievnamu un altāri, un dievlūdzējus, kas tanī,</VERS>
      <VERS vnumber="2">Bet ārējo pagalmu, kas ir ārpus dievnama, atstāj un nemērī to, jo tas dots pagāniem; un viņi mīdīs svēto pilsētu četrdesmit divus mēnešus.</VERS>
      <VERS vnumber="3">Un es likšu saviem diviem lieciniekiem, ka viņi, maisos tērpti, pravietos tūkstoš divi simti sešdesmit dienas.</VERS>
      <VERS vnumber="4">Viņi ir tie divi eļļas koki un tie divi svečturi, kas stāv zemes kunga priekšā.</VERS>
      <VERS vnumber="5">Un ja kāds gribētu viņiem kaitēt, tad uguns izies no to mutes un aprīs viņu ienaidniekus; ja kāds tos gribētu aizskart, tam jāiet bojā.</VERS>
      <VERS vnumber="6">Viņiem vara aizslēgt debesis, lai nelītu viņu pravietošanas laikā; tiem vara ūdeņus pārvērst asinīs un sist zemi visādām mocībām, kad vien viņi gribēs.</VERS>
      <VERS vnumber="7">Un kad viņi beigs savu liecību, tad zvērs, kas izkāpj no bezdibeņa, karos pret tiem, tos uzvarēs un tos nonāvēs.</VERS>
      <VERS vnumber="8">Un viņu līķi gulēs ielās, lielajā pilsētā, ko garīgi sauc par Sodomu un Ēģipti, kur arī viņu Kungs krustā sists.</VERS>
      <VERS vnumber="9">Un cilšu, un tautu, un valodu, un tautību ļaudis redzēs viņu līķus trīs ar pus dienas un neļaus viņu līķus likt kapā.</VERS>
      <VERS vnumber="10">Tad zemes iedzīvotāji par to priecāsies un līksmosies, un sūtīs dāvanas cits citam, jo šie divi pravieši mocīja tos, kas dzīvoja virs zemes.</VERS>
      <VERS vnumber="11">Un pēc trīs ar pus dienām dzīvības gars no Dieva iegāja viņos. Un viņi cēlās savās kājās; un lielas bailes uznāca tiem, kas viņus redzēja.</VERS>
      <VERS vnumber="12">Un viņi dzirdēja stipru balsi no debesīm tiem sakām: Nāciet šurp augšā! Un viņi mākonī uzgāja debesīs; un to ienaidnieki redzēja viņus.</VERS>
      <VERS vnumber="13">Un tanī stundā notika liela zemestrīce un desmitā pilsētas daļa sagruva. Šinī zemestrīcē gāja bojā septiņi tūkstoši cilvēku vārdu, bet pārējos pārņēma bailes; un viņi deva godu debesu Dievam.</VERS>
      <VERS vnumber="14">Otras bēdas pagāja. Un, lūk, trešās bēdas drīz nāks.</VERS>
      <VERS vnumber="15">Septītais eņģelis bazūnēja, un stipras balsis atskanēja debesīs, vēstīdamas: Šīs pasaules valdīšana pieder mūsu Kungam un Viņa Svaidītajam, un Viņš valdīs mūžīgi mūžos! Amen.</VERS>
      <VERS vnumber="16">Un tie divdesmit četri sentēvi, kas sēž Dieva priekšā savos troņos, krita uz saviem vaigiem un pielūdza Dievu, sacīdami:</VERS>
      <VERS vnumber="17">Mēs Tev pateicamies, Kungs, visvarenais Dievs, kas esi, un kas biji, un kas nāksi, ka Tu saņēmi savu lielo varu un valdīji.</VERS>
      <VERS vnumber="18">Un tautas iedegās dusmās: un nāca Tava bardzība un laiks tiesāt mirušos un dot algu Taviem kalpiem, praviešiem un svētajiem, un tiem, kas Tavu vārdu bīstas, mazajiem un lielajiem, un iznīcināt tos, kas zemi veda postā.</VERS>
      <VERS vnumber="19">Tad atvērās Dieva svētnīca debesīs, un Viņa svētnīcā bija redzams Viņa derības šķirsts, un parādījās zibeņi, un liela krusa.</VERS>
    </CHAPTER>
    <CHAPTER cnumber="12">
      <VERS vnumber="1">Tad pie debesīm parādījas liela zīme: saulē tērpta sieviete un mēness zem viņas kājām, bet tai galvā divpadsmit zvaigžņu kronis.</VERS>
      <VERS vnumber="2">Tā bija grūta un kliedza savās sāpēs un dzemdību mokās.</VERS>
      <VERS vnumber="3">Un vēl cita zīme parādījas pie debesīm: un, lūk, liels ugunīgs pūķis, kam bija septiņas galvas un desmit ragi, un viņa galvās septiņi kroņi.</VERS>
      <VERS vnumber="4">Un viņa aste norāva trešo daļu zvaigžņu no debesīm un nometa tās zemē. Tad pūķis stāvēja sievietes priekšā, kurai bija jādzemdē, lai, kad tā būs dzemdējusi, aprītu viņas bērniņu.</VERS>
      <VERS vnumber="5">Un viņa dzemdēja vīriešu kārtas bērniņu, kam būs jāvalda visas tautas ar dzelzs zizli. Un viņas bērns tika aizrauts pie Dieva un Viņa troņa.</VERS>
      <VERS vnumber="6">Tad sieviete bēga tuksnesī, kur tai bija Dieva sagatavota vieta, lai viņu tur uzturētu tūkstoš divi simti sešdesmit dienas.</VERS>
      <VERS vnumber="7">Un debesīs izcēlās liela cīņa: Miķelis un viņa eņģeļi cīnījās ar pūķi, un pūķis un tā eņģeļi cīnījās pretī,</VERS>
      <VERS vnumber="8">Bet tie neuzvarēja, un viņu vieta vairs nebija atrodama debesīs.</VERS>
      <VERS vnumber="9">Un nogāza to lielo pūķi, veco čūsku, kas saucas velns un sātans, kas pieviļ visu pasauli, un nogāza to zemē, bet viņa eņģeļus aizsūtīja kopā ar viņu.</VERS>
      <VERS vnumber="10">Tad es dzirdēju stipru balsi debesīs saucam: Tagad notikusi pestīšana, un mūsu Dieva spēks, un valstība, un Viņa Svaidītā vara, jo nogāzts mūsu brāļu apsūdzētājs, kas dienām un naktīm tos apsūdzēja mūsu dieva vaiga priekšā.</VERS>
      <VERS vnumber="11">Un viņi to uzvarēja Jēra asins dēļ, kas tanīs dzīvo! Bēdas zemei un jūrai, jo velns nokāpis pie jums lielās dusmās, zinādams, ka tam maz laika.</VERS>
      <VERS vnumber="12">Kad pūķis redzēja, ka tas nomests zemē, tad sāka vajāt sievieti, kas bija dzemdējusi puisēnu.</VERS>
      <VERS vnumber="13">Bet sievietei bija doti divi lieli ērgļa spārni, lai tā lidotu tuksnesī savā vietā, kur viņa, būdama projām no čūskas acīm, tiktu uzturēta laiku un laikus un puslaiku.</VERS>
      <VERS vnumber="14">Un čūska izlaida no savas mutes ūdeni it kā upi sievietei pakaļ, lai upe to aizrauj.</VERS>
      <VERS vnumber="15">Bet zeme palīdzēja sievietei, un zeme atvēra savu muti un aprija no pūķa mutes izlaisto upi.</VERS>
      <VERS vnumber="16">Tad pūķis sadusmojās uz sievieti un izgāja cīnīties ar pārējiem viņas pēcnācējiem, kas pilda Dieva baušļus un kam ir Jēzus Kristus liecība.</VERS>
      <VERS vnumber="18">Un viņš nostājās jūras krastā.</VERS>
    </CHAPTER>
    <CHAPTER cnumber="13">
      <VERS vnumber="1">Es redzēju izkāpjam no jūras zvēru, kam bija septiņas galvas un desmit ragu, un uz viņa ragiem bija desmit kroņu, bet uz viņa galvām zaimu vārdi.</VERS>
      <VERS vnumber="2">Šis zvērs, ko es redzēju, bija līdzīgs panterai. Viņa kājas bija kā lāča kājas, bet viņa mute kā lauvas mute. Un pūķis deva tam savu spēku un lielu varu.</VERS>
      <VERS vnumber="3">Un es redzēju vienu no viņa galvām it kā nāvīgi ievainotu; bet viņa nāvīgā brūce sadzija, un visa zeme brīnīdamās sekoja zvēram.</VERS>
      <VERS vnumber="4">Un viņi pielūdza pūķi, kas deva zvēram varu, un arī pielūdza zvēru, sacīdami: Kas līdzīgs šim zvēram? Un kas var ar to cīnīties?</VERS>
      <VERS vnumber="5">Tam tika dota mute, lai runātu lielas lietas un zaimus, un vara to darīt četrdesmit divus mēnešus.</VERS>
      <VERS vnumber="6">Un tas atvēra savu muti, lai zaimotu Dievu, lai zaimotu Viņa vārdu un Viņa mājokli, un tos, kas dzīvo debesīs.</VERS>
      <VERS vnumber="7">Un tam deva iespēju karot ar svētajiem un tos uzvarēt. Un tam deva varu pār visām ciltīm un tautām, un valodām, un tautībām.</VERS>
      <VERS vnumber="8">Un to pielūdza visi, kas dzīvo virs zemes, kuru vārdi nav rakstīti nokautā Jēra dzīvības grāmatā no pasaules sākuma.</VERS>
      <VERS vnumber="9">Jo kam ausis, tas lai dzird!</VERS>
      <VERS vnumber="10">Kas ved gūstā, tas ies gūstā; kas nokauj ar zobenu, tas krīt no zobena. Šeit ir svēto izturība un ticība.</VERS>
      <VERS vnumber="11">Tad es redzēju citu zvēru izkāpjam no zemes; un tam bija divi ragi, līdzīgi jēram, un tas runāja kā pūķis.</VERS>
      <VERS vnumber="12">Un tas rīkojās viņa priekšā ar visu pirmā zvēra varu un piespieda zemi un tās iedzīvotājus pielūgt pirmo zvēru, kura nāvīgā brūce tika izdziedināta.</VERS>
      <VERS vnumber="13">Un tas darīja lielus brīnumus, tā ka pat ugunij lika nonākt no debesīm zemē cilvēku priekšā.</VERS>
      <VERS vnumber="14">Un tas pievīla zemes iedzīvotājus brīnumu dēļ, kurus viņam bija dots darīt zvēra priekšā, aicinādams zemes iedzīvotājus celt tēlu zvēram, kam zobena brūce un kas atdzīvojas.</VERS>
      <VERS vnumber="15">Un tam bija dots, lai viņš dotu dzīvību zvēra tēlam un lai zvēra tēls runātu un darītu tā, ka tiktu nogalināti visi, kas nepielūdz zvēra tēlu.</VERS>
      <VERS vnumber="16">Un tas panāks to, ka visiem mazajiem un lielajiem, un bagātajiem, un nabadzīgajiem, un dzīvajiem, un vergiem būs zīme uz viņu labās rokas vai viņu pierēs.</VERS>
      <VERS vnumber="17">Lai neviens, kam nav šīs zīmes vai zvēra vārda, vai viņa vārda skaitļa, nevarētu ne pirkt, ne pārdot.</VERS>
      <VERS vnumber="18">Šeit ir gudrība. Kam saprāts, tas lai izdibina zvēra skaitli, jo tas ir cilvēka skaitlis, un viņa skaitlis ir seši simti sešdesmit seši.</VERS>
    </CHAPTER>
    <CHAPTER cnumber="14">
      <VERS vnumber="1">Tad es redzēju: un, lūk, Jērs stāvēja Siona kalnā un kopā ar Viņu simts četrdesmit četri tūkstoši to, kam Viņa vārds un Viņa Tēva vārds rakstīts viņu pierēs.</VERS>
      <VERS vnumber="2">Un es dzirdēju balsi no debesīm, kas bija it kā lielu ūdeņu krākšana un kā stipra pērkona rūkšana; šī balss, ko es dzirdēju, bija it kā koklētāju koklēšana ar savām koklēm.</VERS>
      <VERS vnumber="3">Un tie dziedāja it kā jaunu dziesmu troņa priekšā un četru dzīvnieku, un sentēvu priekšā; un neviens nevarēja to dziesmu dziedāt, kā vien tie simts četrdesmit tūkstoši, kas no zemes atpirkti.</VERS>
      <VERS vnumber="4">Šie ir tie, kas ar sievietēm nav apgrēkojušies, jo tie ir jaunavīgi. Šie ir tie, kas seko Jēram, lai tas ietu, kurp iedams. Tie ir atpirkti kā pirmie no cilvēkiem Dievam un Jēram.</VERS>
      <VERS vnumber="5">Un viņu mutē nav atrasti meli, jo tie ir bezvainīgi Dieva troņa priekšā.</VERS>
      <VERS vnumber="6">Un es redzēju otru eņģeli, laižoties debesu vidū. Tam bija mūžīgais Evaņģēlijs, lai sludinātu tiem, kas dzīvo virs zemes, un visām tautām, un ciltīm, un valodām, un tautībām.</VERS>
      <VERS vnumber="7">Viņš sauca stiprā balsī: Bīstieties Dieva un dodiet Viņam godu, jo atnākusi Viņa tiesas stunda! Pielūdziet To, kas radījis debesis un zemi, jūru un ūdens avotus!</VERS>
      <VERS vnumber="8">Tam sekoja cits eņģelis un sauca: Kritusi, kritusi tā lielā Babilona, kas apdzirdīja visas tautas ar savas netiklības dusmu vīnu.</VERS>
      <VERS vnumber="9">Un trešais eņģelis sekoja tiem, stiprā balsī saukdams: Ja kas pielūdz zvēru un viņa attēlu, un pieņem zīmi savā pierē vai savā rokā,</VERS>
      <VERS vnumber="10">Tam būs jādzer Dieva dusmu vīns, kas neatšķaidīts ieliets Viņa dusmības biķerī, un to mocīs ugunī un sērā, svēto eņģeļu un Jēra priekšā.</VERS>
      <VERS vnumber="11">Un viņu mocību dūmi kāps augšup mūžīgi mūžos. Nav miera ne dienu, ne nakti tiem, kas pielūdza zvēru un viņa attēlu un kas pieņēmis viņa vārda zīmi.</VERS>
      <VERS vnumber="12">Te parādās svēto pacietība, kas pilda Dieva baušļus un ticību uz Jēzu.</VERS>
      <VERS vnumber="13">Un dzirdēju balsi no debesīm man sakām: Raksti! Svētīgi mirušie, kas mirst Kungā. No šī brīža, saka Gars, tiem jāatdusas no savām pūlēm, jo viņu darbi tiem seko.</VERS>
      <VERS vnumber="14">Tad es redzēju: un, lūk, gaišs mākonis, bet uz mākoņa sēdēja kāds līdzīgs Cilvēka Dēlam. Tam bija zelta kronis galvā un viņa rokā ass sirpis.</VERS>
      <VERS vnumber="15">Un cits eņģelis izgāja no dievnama un sauca stiprā balsī tam, kas sēdēja uz mākoņa: Nolaid savu sirpi un pļauj, tāpēc ka pļaujas stunda pienākusi, jo zemes pļauja nobriedusi.</VERS>
      <VERS vnumber="16">Un tas, kas sēdēja uz mākoņa, nolaida savu sirpi zemē un nopļāva zemes ražu.</VERS>
      <VERS vnumber="17">Un kāds cits eņģelis, kam arī bija ass sirpis, izgāja no svētnīcas, kas debesīs.</VERS>
      <VERS vnumber="18">Un vēl kāds cits eņģelis, kam bija vara pār uguni, izgāja no altāra un sauca stiprā balsī tam, kam bija asais sirpis, sacīdams: Laid savu aso sirpi darbā un novāc ķekarus no zemes vīna koka, jo tā ogas jau ienākušās.</VERS>
      <VERS vnumber="19">Un eņģelis nolaida savu aso sirpi zemē un nogrieza ražu no zemes vīna koka un iemeta to Dieva lielajā dusmu spiedē.</VERS>
      <VERS vnumber="20">Šo spiedi mina ārpus pilsētas, un no tās iztecēja asinis līdz zirgu iemauktiem tūkstoš seši simti stadiju tālu.</VERS>
    </CHAPTER>
    <CHAPTER cnumber="15">
      <VERS vnumber="1">Es redzēju citu lielu un brīnišķīgu zīmi debesīs: septiņus eņģeļus, kam bija septiņas pēdējās mocības, kurās izbeidzās Dieva dusmas.</VERS>
      <VERS vnumber="2">Es redzēju tādu kā kristāla jūru, sajauktu ar uguni; un tie, kas bija uzvarējuši zvēru un viņa attēlu, un viņa vārda skaitli, stāvēja pie kristāla jūras ar Dieva koklēm rokās.</VERS>
      <VERS vnumber="3">Un tie dzied Dieva kalpa Mozus dziesmu un Jēra dziesmu, sacīdami: Lieli un brīnišķīgi ir Tavi darbi, Kungs Dievs, visvarenais! Taisni un patiesi ir Tavi ceļi, mūžības Ķēniņ!</VERS>
      <VERS vnumber="4">Kas Tevi nebīsies, Kungs, un neslavēs Tavu vārdu? Jo Tu viens esi svēts! Visas tautas nāks Tavā priekšā un Tevi pielūgs, jo Tavi lēmumi atklājušies.</VERS>
      <VERS vnumber="5">Un pēc tam es redzēju: lūk, atvērās svētnīca, derības telts debesīs.</VERS>
      <VERS vnumber="6">Un no svētnīcas izgāja septiņi eņģeļi, kam bija septiņas mocības, tērpti tīrās un spožās linu drēbēs un apjozti zelta jostām ap krūtīm.</VERS>
      <VERS vnumber="7">Un viens no četriem dzīvniekiem iedeva septiņiem eņģeļiem septiņus zelta kausus, piepildītus Dieva, kas dzīvo mūžīgi mūžos, dusmām.</VERS>
      <VERS vnumber="8">Un svētnīca piepildījās dūmiem no Dieva majestātes un viņa spēka, un neviens nevarēja ieiet svētnīcā, kamēr nebeidzās septiņu eņģeļu septiņas mocības.</VERS>
    </CHAPTER>
    <CHAPTER cnumber="16">
      <VERS vnumber="1">Un es dzirdēju stipru balsi no svētnīcas sakām septiņiem eņģeļiem: Ejiet un izlejiet septiņus Dieva dusmu kausus pāri zemei!</VERS>
      <VERS vnumber="2">Un pirmais aizgāja un izlēja savu kausu pāri zemei, un piemetās riebīgi un visļaunākie augoņi cilvēkiem, kam bija zvēra zīme, un pār tiem, kas pielūdza tā tēlu.</VERS>
      <VERS vnumber="3">Un otrs eņģelis izlēja savu kausu jūrā; un tā kļuva it kā miroņa asinis; un visa radība jūrā nobeidzās.</VERS>
      <VERS vnumber="4">Un trešais eņģelis izlēja savu kausu pār upēm un pār ūdens avotiem, un tie pārvērtās asinīs.</VERS>
      <VERS vnumber="5">Un es dzirdēju ūdens eņģeli sakām: Taisnīgs Tu esi, Kungs, kas Tu esi un kas biji svēts, un kas tā tiesāji.</VERS>
      <VERS vnumber="6">Jo tie izlējuši svēto un praviešu asinis, tādēļ tu tiem devi asinis dzert; viņi tā cienīgi!</VERS>
      <VERS vnumber="7">Un es dzirdēju citu no altāra sakām: Tiešām, Kungs Dievs visvarenais, patiesi un taisnīgi ir Tavi lēmumi.</VERS>
      <VERS vnumber="8">Un ceturtais eņģelis izlēja savu kausu uz sauli, un tai bija dots spēks dedzināt cilvēkus karstumā un ugunī.</VERS>
      <VERS vnumber="9">Un cilvēki dega lielā karstumā; un tie zaimoja Dieva vārdu, kam vara pār šīm mocībām, bet negandarīja, lai dotu Viņam godu.</VERS>
      <VERS vnumber="10">Un piektais eņģelis izlēja savu kausu pār zvēra troni. Viņa valstība kļuva tumša, un tie sāpēs sakoda savas mēles.</VERS>
      <VERS vnumber="11">Un zaimoja debess Dievu savu sāpju un augoņu dēļ, bet negandarīja par saviem darbiem.</VERS>
      <VERS vnumber="12">Un sestais eņģelis izlēja savu kausu lielajā Eifratas upē, un tās ūdens izsīka, lai būtu sagatavots ceļš austrumu ķēniņam.</VERS>
      <VERS vnumber="13">Un es redzēju iznākam no pūķa mutes un no zvēra mutes, un no viltus pravieša mutes trīs nešķīstus garus kā vardes.</VERS>
      <VERS vnumber="14">Un tie ir ļaunie gari, kas dara brīnumus; un tie iziet pie visas zemes ķēniņiem, lai tos sapulcinātu cīņai visvarenā Dieva lielajā dienā.</VERS>
      <VERS vnumber="15">Lūk, es nāku kā zaglis. Svētīgs, kas nomodā un kas savas drēbes glabā, lai tam nebūtu jāstaigā kailam un neredzētu viņa kaunu.</VERS>
      <VERS vnumber="16">Un viņš tos sapulcinās kādā vietā, ko ebrejiski sauc Armagedona.</VERS>
      <VERS vnumber="17">Un septītais eņģelis izlēja savu kausu gaisā; un no svētnīcas troņa nāca stipra balss, kas sacīja: Ir noticis!</VERS>
      <VERS vnumber="18">Un radās zibeņi un balsis, un pērkoni, un notika liela zemestrīce, kāda nekad nav bijusi, kamēr cilvēki dzīvo virs zemes. Tāda zemestrīce, tik liela!</VERS>
      <VERS vnumber="19">Un lielā pilsēta sadalījās trijās daļās, un pagānu pilsētas sagruva, un lielā Babilona tika pieminēta Dieva priekšā, lai tai pasniegtu Viņa dusmības vīna niknuma kausu.</VERS>
      <VERS vnumber="20">Tad visas salas nozuda, un kalni vairs nebija atrodami.</VERS>
      <VERS vnumber="21">Un krusa, liela kā talenti, krita no debesīm uz cilvēkiem, bet cilvēki zaimoja Dievu krusas mocības dēļ, jo tā bija ļoti liela.</VERS>
    </CHAPTER>
    <CHAPTER cnumber="17">
      <VERS vnumber="1">Un viens no tiem septiņiem eņģeļiem, kam bija septiņi kausi, nāca un runāja man, sacīdams: Nāc, es tev rādīšu lielās netikles notiesāšanu, kas sēž pie lielajiem ūdeņiem.</VERS>
      <VERS vnumber="2">Ar ko netiklību piekopuši zemes ķēniņi, un zemes iedzīvotāji apreibinājās ar tās netiklības vīnu.</VERS>
      <VERS vnumber="3">Un viņš garā aiznesa mani tuksnesī. Tur es redzēju sievieti, sēžot sarkanā zvērā, pilnu zaimu vārdiem, kam bija septiņas galvas un desmit ragu.</VERS>
      <VERS vnumber="4">Un sieviete bij tērpta purpurā un sarkanās drēbēs, greznojusies zeltā, dārgiem akmeņiem un pērlēm, un tai rokā bija zelta kauss, pilns negantību un viņas netiklības netīrumu.</VERS>
      <VERS vnumber="5">Tai uz pieres bija rakstīts vārds: Noslēpums, lielā Babilona, visas zemes netiklības un netīrības māte.</VERS>
      <VERS vnumber="6">Es redzēju, ka šī sieviete piedzērusies no svēto asinīm un no Jēzus mocekļu asinīm. To redzējis, es brīnījos lielā izbrīnā.</VERS>
      <VERS vnumber="7">Un eņģelis man sacīja: Kāpēc tu brīnies? Es tev teikšu sievietes un zvēra, kas viņu nes un kam ir septiņas galvas un desmit ragu, noslēpumu:</VERS>
      <VERS vnumber="8">Zvērs, ko tu redzēji, bija un vairs nav; bet tas izkāps no bezdibeņa un ies pazušanā. Tad zemes iedzīvotāji (kuru vārdi nav ierakstīti dzīvības grāmatā) brīnīsies, redzēdami zvēru, kas bijis, bet kura nav.</VERS>
      <VERS vnumber="9">Kam ir gudrība, tas to saprot. Septiņas galvas ir septiņi kalni, kuros sēž sieviete, un ķēniņi ir septiņi.</VERS>
      <VERS vnumber="10">Pieci krituši, viens ir, bet otrs vēl nav atnācis. Bet kad tas atnāks, tam būs jāpaliek īsu laiku.</VERS>
      <VERS vnumber="11">Un zvērs, kas bija un vairs nav, ies pazušanā. Viņš ir astotais no septiņiem.</VERS>
      <VERS vnumber="12">Un desmit ragu, ko tu redzēji, ir desmit ķēniņu, kas valdīšanu vēl nav saņēmuši, bet saņems varu kā ķēniņi vienai stundai kopā ar zvēru.</VERS>
      <VERS vnumber="13">Viņiem ir vienas domas, un tie nodos savu spēku un varu zvēram.</VERS>
      <VERS vnumber="14">Tie karos ar Jēru, bet Jērs tos uzvarēs, jo Viņš ir kungu Kungs un ķēniņu Ķēniņš; un tie, kas ar Viņu, ir aicinātie, izredzētie un uzticīgie.</VERS>
      <VERS vnumber="15">Un viņš man sacīja: Ūdeņi, kurus tu redzēji, kur sēd netikle, ir tautas, ciltis un valodas.</VERS>
      <VERS vnumber="16">Un desmit ragi, kurus tu redzēji zvēram, ienīdīs netikli, to atstās vienu un kailu un tās miesas apēdīs un sadedzinās ugunī,</VERS>
      <VERS vnumber="17">Jo Dievs pamudinājis viņu sirdis, lai tie izpildītu to, kas Viņam labpatīk, nododot savu valdību zvēram, kamēr piepildīsies Dieva vārdi.</VERS>
      <VERS vnumber="18">Un sieviete, ko tu redzēji, ir lielā pilsēta, kam pieder valdība pār zemes ķēniņiem.</VERS>
    </CHAPTER>
    <CHAPTER cnumber="18">
      <VERS vnumber="1">Un pēc tam es redzēju citu eņģeli nokāpjam no debesīm, kam bija liela vara, un zeme kļuva gaiša no viņa godības.</VERS>
      <VERS vnumber="2">Un viņš spēcīgi sauca, sacīdams: Kritusi, kritusi lielā Babilona! Tā kļuvusi ļauno garu mājoklis, visu nešķīsto garu un visu netīro un riebīgo putnu miteklis,</VERS>
      <VERS vnumber="3">Jo visas tautas dzērušas no tās netiklības dusmu vīna, un zemes ķēniņi piekopuši netiklību ar to, un zemes tirgotāji kļuvuši bagāti no tās kārību pārmērības.</VERS>
      <VERS vnumber="4">Tad es dzirdēju vēl citu balsi no debesīm sakām: Mana tauta, izej no tās, lai tu nebūtu dalībniece tās noziegumos un lai tu nesaņemtu tās mocības!</VERS>
      <VERS vnumber="5">Jo tās grēki sniedzas līdz debesīm, un Dievs atcerējās tās noziegumus.</VERS>
      <VERS vnumber="6">Atmaksājiet tai, kā tā atmaksājusi jums, dubultojiet dubultīgi pēc tās darbiem! Dubultīgi pildiet tai kausu, ko tā pildījusi!</VERS>
      <VERS vnumber="7">Cik tā sevi godināja un greznojās, tikpat dodiet tai moku un bēdu! Jo tā saka savā sirdī: Es sēžu kā ķēniņiene un neesmu atraitne, un bēdu neredzēšu!</VERS>
      <VERS vnumber="8">Tādēļ vienā dienā nāks mokas pār to, un nāve, un raudāšana, un bads; un to sadedzinās ugunī, jo spēcīgs ir Dievs, kas to tiesās.</VERS>
      <VERS vnumber="9">Un raudās un vaimanās par to zemes ķēniņi, kas ar to piekopuši netiklību un dzīvojuši kārībās, kad tie redzēs tās degšanas dūmus.</VERS>
      <VERS vnumber="10">Attālu stāvēdami aiz bailēm tās moku dēļ, tie sauks: Bēdas, bēdas, tā lielā pilsēta Babilona, tā stiprā pilsēta! Vienā stundā nāca tava tiesa!</VERS>
      <VERS vnumber="11">Un zemes tirgotāji raudās un sēros par to, jo neviens vairs nepirks viņu preces:</VERS>
      <VERS vnumber="12">Zelta un sudraba preces, un dārgakmeņus, un pērles, un linu audeklus, un purpuru, un zīdu, un sarkano audumu, un dažādus tūjas kokus, un traukus no ziloņkaula, un visādus traukus no dārgakmeņiem un vara, un dzelzs, un marmora,</VERS>
      <VERS vnumber="13">Arī kanēli, un smaržvielas, un svaidāmās eļļas, un vīraku, un vīnu, un eļļu, un smalkus miltus, un kviešus, un lopus, un avis, un zirgus, un ratus, un cilvēku miesas, un cilvēku dvēseles.</VERS>
      <VERS vnumber="14">Un augļi, pēc kuriem tava dvēsele kāroja, attālinājās no tevis, un visi labumi un dārgumi tev ir zuduši, un tos nekad vairs neatrast.</VERS>
      <VERS vnumber="15">Šo preču tirgotāji, kas kļuvuši bagāti, stāvēja attālu bailēs tās moku dēļ, raudādami un vaimanādami,</VERS>
      <VERS vnumber="16">Un sacīdami: Bēdas, bēdas, lielā pilsēta, kas bija tērpta dārgā audeklā un purpurā, un sarkanā audumā, un rotāta zeltā un dārgos akmeņos, un pērlēs!</VERS>
      <VERS vnumber="17">Jo vienā stundā gāja bojā tādas bagātības! Un visi stūrmaņi, un laivinieki, un jūrnieki, un visi, kas darbojas uz jūras, attālu stāvēdami</VERS>
      <VERS vnumber="18">Un redzēdami tās uguns vietu, sauca, sacīdami: Kura šai lielajai pilsētai līdzīga?</VERS>
      <VERS vnumber="19">Tie kaisīja pelnus uz savām galvām un kliedza raudādami, un vaimanāja, sacīdami: Bēdas, bēdas, tā lielā pilsēta, kurā ar tās mantām kļuvuši bagāti visi tie, kam bija kuģi jūrā, jo vienā stundā tā tika izpostīta.</VERS>
      <VERS vnumber="20">Priecājieties par to, debesis un svētie apustuļi, un pravieši, jo Dievs jūsu tiesu spriedis par to.</VERS>
      <VERS vnumber="21">Un viens stiprs eņģelis pacēla akmeni, it kā lielu dzirnakmeni, un meta to jūrā, sacīdams: Ar tādu sparu metīs lielo pilsētu Babilonu, un tā vairs nebūs atrodama.</VERS>
      <VERS vnumber="22">Un tevī vairs nedzirdēs koklētāju un spēlētāju, un stabulnieku, un bazūnētāju skaņas; un nevienā mākslā nebūs vairs atrodams neviens mākslinieks, un nedzirdēs vairs tevī dzirnakmens dūkoņas.</VERS>
      <VERS vnumber="23">Un tevī nespīdēs vairs spīdekļa gaisma un nedzirdēs vairs līgavaiņa un līgavas balsi, jo tavi tirgotāji bija zemes valdnieki un tavās burvībās maldināja visas tautas.</VERS>
      <VERS vnumber="24">Un tanī atrastas praviešu un svēto, un visu to asinis, kas noslepkavoti virs zemes.</VERS>
    </CHAPTER>
    <CHAPTER cnumber="19">
      <VERS vnumber="1">Pēc tam es dzirdēju it kā liela ļaužu pulka balsis debesīs saucam: Alleluja! Pestīšana un gods, un vara ir mūsu Dievam,</VERS>
      <VERS vnumber="2">Jo patiesas un taisnīgas ir Viņa tiesas, kas notiesāja lielo netikli, kura samaitāja zemi savā netiklībā. Un Viņš atrieba savu kalpu asinis, kas bija pie tās rokām.</VERS>
      <VERS vnumber="3">Un tie atkal sauca: Alleluja! Un tās dūmi paceļas mūžīgi mūžos.</VERS>
      <VERS vnumber="4">Tad divdesmit četri sentēvi un četri dzīvnieki pielūdza Dievu, kas sēž tronī, sacīdami: Amen! Alleluja!</VERS>
      <VERS vnumber="5">Un no troņa atskanēja balss, sacīdama: Godiniet mūsu Dievu visi Viņa kalpi, mazie un lielie, un kas Viņa bīstas!</VERS>
      <VERS vnumber="6">Un dzirdēju it kā liela ļaužu pulka balsi, it kā lielu ūdeņu troksni, it kā spēcīgu pērkonu rūkšanu sakām: Alleluja, jo valda Kungs, mūsu visvarenais Dievs.</VERS>
      <VERS vnumber="7">Priecāsimies un līksmosim, un dosim Viņam godu, jo pienākušas Jēra kāzas un Viņa līgava sagatavojusies!</VERS>
      <VERS vnumber="8">Un tai bija ļauts tērpties spožā un tīrā audeklā, jo audekls ir svēto taisnīgie darbi.</VERS>
      <VERS vnumber="9">Un viņš man sacīja: Raksti: Svētīgi tie, kas aicināti Jēra kāzu mielastā. Viņš man sacīja: Šie ir patiesie Dieva vārdi.</VERS>
      <VERS vnumber="10">Tad es kritu pie viņa kājām, lai to pielūgtu. Viņš man sacīja: Nedari to! Es esmu tāds pats kalps kā tu un tavi brāļi, kam Jēzus liecība. Pielūdz Dievu, jo Jēzus liecība ir pravietojuma gars!</VERS>
      <VERS vnumber="11">Un es redzēju atvērtas debesis un, lūk, balts zirgs, un sēdētājs tanī saucās Uzticīgais un Patiesais, kas taisnīgi tiesā un karo.</VERS>
      <VERS vnumber="12">Viņa acis it kā uguns liesma, un galvā Viņam daudzi kroņi. Un bija uzrakstīts Viņa vārds, ko neviens nepazina kā vienīgi Viņš pats.</VERS>
      <VERS vnumber="13">Viņš bija tērpies drēbēs, kas slacītas asinīm, un Viņa vārds saucās Dieva Vārds.</VERS>
      <VERS vnumber="14">Un debesu kara pulki sekoja Viņam baltos zirgos, tērpti baltā un tīrā audeklā.</VERS>
      <VERS vnumber="15">Un no viņa mutes iziet abpusēji ass zobens, ar ko satriekt tautas. Viņš tās valdīs ar dzelzs zizli un min visvarenā Dieva dusmu bardzības vīna spiedi.</VERS>
      <VERS vnumber="16">Un uz tērpa, proti, Viņa sānos rakstīts: Ķēniņu Ķēniņš un kungu Kungs.</VERS>
      <VERS vnumber="17">Tad es redzēju vienu eņģeli, kas stāvēja saulē un sauca stiprā balsī visiem putniem, kas lidoja debess telpā, sacīdams: Nāciet un pulcējieties Dieva lielajā mielastā,</VERS>
      <VERS vnumber="18">Lai ēstu ķēniņu miesas un virsnieku miesas, un vareno miesas, un zirgu un viņu jātnieku miesas, un visu brīvo, un vergu, un mazo, un lielo miesas!</VERS>
      <VERS vnumber="19">Un es redzēju zvēru un visas zemes ķēniņus, un viņa karapulkus, kas bija sapulcināti, lai karotu ar To, kas sēdēja zirgā, un ar Viņa karaspēku.</VERS>
      <VERS vnumber="20">Un zvēru sagūstīja, bet līdz ar viņu arī viltus pravieti, kas viņa priekšā bija darījis brīnumus, ar kuriem tas pievīlis tos, kas bija pieņēmuši zvēra zīmi un pielūguši viņa attēlu. Tos abus iemeta dzīvus degoša sēra uguns purvā.</VERS>
      <VERS vnumber="21">Tad pārējos nonāvēja ar zobenu, kas izgāja no zirga sēdētāja mutes, un visi putni bija paēduši no viņu miesām.</VERS>
    </CHAPTER>
    <CHAPTER cnumber="20">
      <VERS vnumber="1">Un es redzēju no debesīm nokāpjam eņģeli, kam bija rokā bezdibeņa atslēga un lielas važas.</VERS>
      <VERS vnumber="2">Tad viņš satvēra pūķi, veco čūsku, kas ir velns un sātans, un sasēja to uz tūkstoš gadiem,</VERS>
      <VERS vnumber="3">Un iemeta to bezdibenī, un aizslēdza to, un aizzīmogoja, lai tas vairs nepieviltu tautas, iekams būs pagājuši tūkstoš gadi. Pēc tam viņam īslaicīgi jātop atraisītam.</VERS>
      <VERS vnumber="4">Tad es redzēju sēdekļus, kuros sēdēja tie, kam bija jātiesā to dvēseles, kas Jēzus liecības un Dieva vārda dēļ noslepkavoti, kuri nav pielūguši zvēru, ne tā attēlu, ne pieņēmuši viņa zīmi uz savām pierēm vai rokām. Visi tie atdzīvojās un valdīja ar Kristu kopā tūkstoš gadus.</VERS>
      <VERS vnumber="5">Pārējie mirušie neatdzīvojās, pirms nebija pagājuši tūkstoš gadi. Šī ir pirmā augšāmcelšanās.</VERS>
      <VERS vnumber="6">Svētīgs un svēts ir tas, kas ņem līdzdalību pie pirmās augšāmcelšanās. Pār šiem otrai nāvei nav varas, bet tie būs Dieva un Kristus priesteri un valdīs kopā ar Viņu tūkstoš gadus.</VERS>
      <VERS vnumber="7">Un kad tūkstoš gadi paies, sātans tiks atbrīvots no sava cietuma: un tas izies un pievils tautas, kas dzīvo četrās zemes malās, Gogu un Magogu, un tos sapulcinās karam. To skaits ir kā jūras smiltis.</VERS>
      <VERS vnumber="8">Tad tie uzkāpa zemes augstienē un ielenca svēto nometni un mīlēto pilsētu.</VERS>
      <VERS vnumber="9">Tad nokrita uguns no debesīm, no Dieva, un aprija tos. Un velns, kas viņus pievīla, tika iemests uguns un sēra purvā, kur arī zvērs</VERS>
      <VERS vnumber="10">Un viltus pravietis dienām un naktīm tiks mocīti mūžīgi mūžos.</VERS>
      <VERS vnumber="11">Tad es redzēju lielu, spožu troni un To, kas tanī sēdēja, no kura vaiga bēga zeme un debess, un tiem nebija atrodama vieta.</VERS>
      <VERS vnumber="12">Tad es redzēju mirušos, lielus un mazus, stāvam troņa priekšā; un grāmatas tika atvērtas. Tika atvērta vēl cita, kas ir dzīvības grāmata. Tad mirušie tika tiesāti pēc tā, kas rakstīts grāmatās attiecīgi viņu darbiem.</VERS>
      <VERS vnumber="13">Un jūra atdeva mirušos, kas bija tanī; arī nāve un elle atdeva savus mirušos, kas tanīs bija. Katrs tika tiesāts attiecīgi saviem darbiem.</VERS>
      <VERS vnumber="14">Un elli un nāvi iemeta uguns purvā. Šī ir otrā nāve.</VERS>
      <VERS vnumber="15">Ja kas nebija ierakstīts dzīvības grāmatā, to iemeta uguns purvā.</VERS>
    </CHAPTER>
    <CHAPTER cnumber="21">
      <VERS vnumber="1">Tad es redzēju jaunās debesis un jauno zemi, jo pirmās debess un pirmās zemes vairs nebija, un jūras arī vairs nav.</VERS>
      <VERS vnumber="2">Un es, Jānis, redzēju svēto pilsētu, jauno Jeruzalemi, nonākot no debesīm, no Dieva, sagatavotu it kā greznotu līgavu savam vīram.</VERS>
      <VERS vnumber="3">Un es dzirdēju stipru balsi no troņa sakām: Lūk, Dieva mājoklis kopā ar cilvēkiem, un Viņš dzīvos starp tiem, un tie būs Viņa tauta, un pats Dievs pie viņiem būs viņu Dievs.</VERS>
      <VERS vnumber="4">Un Dievs noslaucīs katru asaru no viņu acīm, un nebūs vairs nāves, ne bēdu, ne vaidu, ne sāpju, jo bijušais pagājis.</VERS>
      <VERS vnumber="5">Un tas, kas sēdēja tronī, sacīja: Lūk, es visu daru jaunu. Un Viņš man sacīja: Raksti, jo šie vārdi ir vispatiesākie un pareizi.</VERS>
      <VERS vnumber="6">Un Viņš man sacīja: Ir noticis! Es esmu alfa un omega, sākums un gals. Es došu izslāpušajiem bez maksas no dzīvības ūdens avota.</VERS>
      <VERS vnumber="7">Kas uzvarēs, tas to iemantos; un es būšu viņam Dievs, un viņš būs man dēls.</VERS>
      <VERS vnumber="8">Bet bailīgajiem un neticīgajiem, un apgānītājiem, un slepkavām, un netikļiem, un burvjiem, un elkkalpotājiem, un visiem meļiem būs sava daļa degoša sēra uguns purvā. Tā ir otrā nāve.</VERS>
      <VERS vnumber="9">Tad atnāca viens no septiņiem eņģeļiem, kuriem bija septiņi kausi, pildīti septiņām pēdējām mocībām, un runāja man, sacīdams: Nāc, es tev rādīšu līgavu, Jēra sievu!</VERS>
      <VERS vnumber="10">Un viņš mani aiznesa garā lielā, augstā kalnā un rādīja man svēto pilsētu Jeruzalemi, nokāpjam no debesīm, no Dieva.</VERS>
      <VERS vnumber="11">Tai bija Dieva spožums, un tās gaisma bija līdzīga dārgakmenim, it kā jaspida akmenis, tā kā kristālam.</VERS>
      <VERS vnumber="12">Un tai bija liels un augsts mūris ar divpadsmit vārtiem, un vārtos divpadsmit eņģeļu un uzrakstīti vārdi, kas ir divpadsmit Izraēļa bērnu cilšu vārdi.</VERS>
      <VERS vnumber="13">Trīs vārti austrumu, trīs ziemeļu, trīs dienvidu un trīs rietumu pusē.</VERS>
      <VERS vnumber="14">Un pilsētas mūrim bija divpadsmit pamati un tanīs divpadsmit Jēra apustuļu vārdi.</VERS>
      <VERS vnumber="15">Un tam, kas man runāja, bija pilsētas un vārtu, un mūra mērīšanas mērs, zelta niedre.</VERS>
      <VERS vnumber="16">Un pilsēta celta četrstūrī, un tās garums tāds pat kā platums. Un viņš mērīja pilsētu ar zelta niedri, un tur bija divpadsmit tūkstoši stadiju. Un garums, un platums, un augstums bija vienlīdzīgi.</VERS>
      <VERS vnumber="17">Tad viņš mērīja tās mūri: simts čerdesmit četras olektis kā cilvēka, tā eņģeļa mērā.</VERS>
      <VERS vnumber="18">Un tās mūris bija celts no jaspida akmens, bet pati pilsēta no tīra zelta, līdzīga skaidram stiklam.</VERS>
      <VERS vnumber="19">Un pilsētas mūra pamati bija rotāti visādiem dārgakmeņiem: pirmajā pamatakmenī jaspids, otrā safirs, trešā halkedons, ceturtajā smaragds,</VERS>
      <VERS vnumber="20">Piektajā sardoniks, sestajā sardijs, septītajā hrizolits, astotajā berills, devītajā topazs, desmitajā hrīzopass, vienpadsmitajā hiacints, divpadsmitajā ametists.</VERS>
      <VERS vnumber="21">Bet divpadsmit vārti bija divpadsmit atsevišķas pērles, un katri vārti bija no atsevišķām pērlēm, un pilsētas iela bija tīrais zelts kā caurspīdīgs stikls.</VERS>
      <VERS vnumber="22">Un svētnīcu es tanī neredzēju, jo Kungs, visvarenais Dievs, un Jērs ir tā svētnīca.</VERS>
      <VERS vnumber="23">Un pilsētai saules un mēness gaismas nevajag, lai tā spīdētu tanī, jo Dieva spožums to apgaismo un Jērs ir tās spīdeklis.</VERS>
      <VERS vnumber="24">Un tautas staigās tās gaismā, un zemes ķēniņi nesīs tai savu godu un cieņu.</VERS>
      <VERS vnumber="25">Un tās vārtus dienā nekad neaizslēgs, bet nakts tur nebūs.</VERS>
      <VERS vnumber="26">Un tanī viņi sanesīs tautu godību un cieņu.</VERS>
      <VERS vnumber="27">Un nekas aptraipīts tanī neieies: ne negantības darītājs, ne melis, bet tikai tie, kas ierakstīti Jēra dzīvības grāmatā.</VERS>
    </CHAPTER>
    <CHAPTER cnumber="22">
      <VERS vnumber="1">Tad viņš man rādīja dzīvības ūdens upi, skaidru kā kristāls, kas iztecēja no Dieva un Jēra troņa.</VERS>
      <VERS vnumber="2">Viņas ielas vidū un upei abās pusēs bija dzīvības koks, kas nesa augļus divpadsmit reizes, dodot katru mēnesi savu augli, un koka lapas bija tautu dziedināšanai.</VERS>
      <VERS vnumber="3">Un nekas nebūs vairs nolādēts. Tanī stāvēs Dieva un Jēra tronis, un Viņa kalpi Tam kalpos.</VERS>
      <VERS vnumber="4">Un tie skatīs Viņa vaigu, un Viņa vārds būs tiem pierēs.</VERS>
      <VERS vnumber="5">Un nebūs vairs nakts, un nebūs vajadzīgs vairs ne sveces, ne saules gaismas, jo Kungs Dievs viņus apgaismos, un viņi valdīs mūžīgi mūžos.</VERS>
      <VERS vnumber="6">Un viņš man sacīja: Šie vārdi ir visticamākie un patiesi. Kungs, pravieša gara Dievs, ir sūtījis savu eņģeli parādīt saviem kalpiem, kam drīzumā jānotiek.</VERS>
      <VERS vnumber="7">Un, lūk, es nāku drīz! Svētīgs tas, kas ievēro šīs pravietojumu grāmatas vārdus.</VERS>
      <VERS vnumber="8">Un es, Jānis, to visu dzirdēju un redzēju. Un kad es to biju dzirdējis un redzējis, kritu pie kājām eņģelim, kas man to rādīja, lai viņu pielūgtu.</VERS>
      <VERS vnumber="9">Bet viņš man sacīja: Nedari to! Jo es esmu tāds pat kalps kā tu, kā tavi brāļi pravieši un visi tie, kas ievēro šīs grāmatas pravietojumu vārdus. Pielūdz Dievu!</VERS>
      <VERS vnumber="10">Un viņš man saka: Neaizzīmogo šīs pravietojumu grāmatas vārdus, jo laiks ir tuvu!</VERS>
      <VERS vnumber="11">Ļaundaris lai dara vēl ļaunu, un netīrais lai grimst vēl netīrībā, bet taisnīgais lai kļūst vēl taisnīgāks, un svētais lai kļūst svētāks!</VERS>
      <VERS vnumber="12">Lūk, es nāku drīz, un mana alga līdz ar mani, lai atlīdzinātu katram attiecīgi tā darbiem.</VERS>
      <VERS vnumber="13">Es esmu alfa un omega, pirmais un pēdējais, sākums un beigas.</VERS>
      <VERS vnumber="14">Svētīgi tie, kas savas drēbes mazgā Jēra asinīs, lai tiem būtu daļa no dzīvības koka un varētu pa vārtiem ieiet pilsētā.</VERS>
      <VERS vnumber="15">Ārā paliek suņi un burvji, un netikļi, un slepkavas, un elku pielūdzēji, un visi, kas mīl un runā melus.</VERS>
      <VERS vnumber="16">Es, Jēzus, esmu sūtījis savu eņģeli, lai jums to apliecinātu draudzēs. Es esmu Dāvida sakne un dzimums, spožā rīta zvaigzne.</VERS>
      <VERS vnumber="17">Un gars un līgava saka: Nāc! Un kas to dzird, lai saka: Nāc! Kam slāpst, lai nāk, un kas grib, lai ņem dzīvības ūdeni bez maksas!</VERS>
      <VERS vnumber="18">Es apliecinu katram, kas dzird šīs grāmatas pravietojumu vārdus: Ja kas tiem ko pieliktu, tam Dievs uzliks tās mocības, par kurām rakstīts šinī grāmatā.</VERS>
      <VERS vnumber="19">Un ja kas ko atņemtu no šīs grāmatas pravietojumu vārdiem, tam Dievs atņems viņa daļu no dzīvības koka un no svētās pilsētas, un no tā, kas rakstīts šinī grāmatā.</VERS>
      <VERS vnumber="20">Tas, kas visu šo apliecina, saka: Tiešām, es nāku drīz! Amen!</VERS>
      <VERS vnumber="21">Nāc, Kungs Jēzu! Mūsu Kunga Jēzus Kristus žēlastība lai ir ar jums visiem! Amen.</VERS>
    </CHAPTER>
  </BIBLEBOOK>
</XMLBIBLE>