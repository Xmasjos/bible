<?xml version="1.0" encoding="utf-8"?>
<!--Visit the online documentation for Zefania XML Markup-->
<!--http://bgfdb.de/zefaniaxml/bml/-->
<!--Download another Zefania XML files from-->
<!--http://sourceforge.net/projects/zefania-sharp-->
<XMLBIBLE xmlns:xsi="http://www.w3.org/2001/XMLSchema-instance" xsi:noNamespaceSchemaLocation="zef2005.xsd" biblename="Shuar NT" status="v" version="2.0.1.18" type="x-bible" revision="0">
  <INFORMATION>
    <title>Shuar NT</title>
    <creator>
    </creator>
    <subject>holy bible</subject>
    <description>Shuar of Equador, New Testament
Prepared for Jim Hedlund, Casilla 7, Shell, Pastaza
ECUADOR South America
Translated by Gospel Missionary Union</description>
    <publisher>FREE BIBLE SOFWARE GROUP</publisher>
    <contributors> 	
Contacting The Unbound Bible Team

Please let us know what you think of this site. We really enjoy hearing how this site has impacted you. Also we need to know what isn't working right so we can make this site better. We greatly appreciate your feedback.

The Unbound Bible
Biola University: Administrative Computing
13800 Biola Ave.
La Mirada, CA 90639
United States of America
562-903-4722 </contributors>
    <date>2009-01-20</date>
    <type>bible text</type>
    <format>Zefania XML Bible Markup Language</format>
    <identifier>SHU</identifier>
    <source>ftp://unboundftp.biola.edu/pub/shuar_nt_utf8.zip</source>
    <language>SHU</language>
    <coverage>provide the bible to the world</coverage>
    <rights>
    </rights>
  </INFORMATION>
  <BIBLEBOOK bname="Matthäus" bnumber="40" bsname="Mt">
    <CHAPTER cnumber="1">
      <VERS vnumber="1">Jesukrístu Weatrí ju ainiawai. Tura Ashí nankaamas ti uunt weat Tawitcha Apraámsha ainiawai.</VERS>
      <VERS vnumber="2">Apraáma Uchirí Isak. Tura Isaka Uchirí Jakup. Jakupa Uchirísha Jutá ni yachijiai.</VERS>
      <VERS vnumber="3">Tura Jutá uchirin Páresan tura Sarancha Tamar jurermiayi. Páresa Uchirísha Esrum, nuna Uchirísha Aram.</VERS>
      <VERS vnumber="4">Nuna Uchirísha Aminiatáp. Nuna Uchirísha Nasun. Nuna Uchirísha Sarmun.</VERS>
      <VERS vnumber="5">Sarmunka Uchiríncha Púusan Raap jurermiayi. Puusa Uchirín Uwitian Ruut jurermiayi. Uwitia Uchirísha Isaí.</VERS>
      <VERS vnumber="6">Nuna Uchirísha uunt akupin Tawit. Uunt akupin Tawitia Uchiríncha Sarumúnkan Patsepa jurermiayi. Patsepasha emka Uríasa nuweeyayi.</VERS>
      <VERS vnumber="7">Sarumúnka Uchirí Rupuam. Nuna Uchirísha Apías. Nuna Uchirísha Asa.</VERS>
      <VERS vnumber="8">Asa Uchirísha Jusapát. Nuna Uchirísha Juram. Nuna Uchirí Usías.</VERS>
      <VERS vnumber="9">Usíasa Uchirí Jutam. Nuna Uchirí Akas. Nuna Uchirí Esekías.</VERS>
      <VERS vnumber="10">Esekíasa Uchirí Manasés. Nuna Uchirí Amun. Nuna Uchirí Jusías.</VERS>
      <VERS vnumber="11">Jusíasa Uchirí Jekunías ni yachi armia nujai. Nui Papirúnianmaya shuar Israer shuaran mesetjai nupetkar Papirúnia nunkanam achirar Júkiarmiayi.</VERS>
      <VERS vnumber="12">Nu ukunmanka Jekuníasa Uchirí Saratiár akiiniamiayi. Tura nuna Uchirí Surupapír.</VERS>
      <VERS vnumber="13">Surupapíra Uchirí Awiut. Nuna Uchirí Iriakím. Nuna Uchirí Asur.</VERS>
      <VERS vnumber="14">Asura Uchirí Satuk. Nuna Uchirí Akim. Nuna Uchirí Eriut.</VERS>
      <VERS vnumber="15">Eriuta Uchirí Ereasár. Nuna Uchirí Matan. Nuna Uchirí Jakup.</VERS>
      <VERS vnumber="16">Jakupa Uchirí Jusé Marí aishriya nu. Marisha Jesusan jurermiayi. Nu Jesuska Shuáran uwemtikiartin asa Kristu tu anaikiamuiti.</VERS>
      <VERS vnumber="17">Tuma asamtai Apraámnumia Tawitnium Jesusa Weatrí katurse (14) ainiawai. Tawitniumiasha Papirúnianam jukimiunma nuisha katurse weat ainiawai. Papirúnianam jukimiunmayasha Krístunam ataksha katurse ainiawai.</VERS>
      <VERS vnumber="18"> Jesukrístu akiiniamu Júnis ámiayi. Ni Nukurí Marí Jusejai anajmanairuyayi. Tura Tsaníatsain Yusa Wakaní ajaprumtikiamiayi.</VERS>
      <VERS vnumber="19">Ajaprukmataisha Jusé Marin iniatsaatsuk niin ajapatniun Enentáimpramiayi. Tura ti pénker asa aya iniaisatniun wakerimiayi aents nékainiatsain.</VERS>
      <VERS vnumber="20">Nuna tu Enentáimia Pujái, mesekranam Yusa suntari Tarí chicharuk Tímiayi "Juséá, ame weatrum Tawitchakait. Tuma asam Marijiai nuatnaikiatin ashamkaip. Uchin jurertatna nuka Yusa Wakaníniuiti.</VERS>
      <VERS vnumber="21">Uchin aishmankan takustatui tura nuna naari JESUS anaikiattame. Ashí ni Shuárin ni tunaariya uwemtikkiartin asa Jesus anaikiatniuiti" Tímiayi.</VERS>
      <VERS vnumber="22">Yus ni etserniurijiai yaunchu timia nu uminkiati tusa nu Túrunamiayi. Juna aamtikramiayi:</VERS>
      <VERS vnumber="23">"Nuwa natsa ajapruktatui tura uchin takustatui. Nuna Náarisha Emanuér anainiaktatui." Tu aarmaiti. Emanuérsha nu chichamnum "Yus iijiai pujuwiti" tawai.</VERS>
      <VERS vnumber="24">Jusesha mesekranmaya shintiar Yusa suntari timia Núnisan Marin nuatkamiayi.</VERS>
      <VERS vnumber="25">Tura uchin Júreatsain tsaninchamiayi. Tura jurermatai uchin Jesus anaikiamiayi.</VERS>
    </CHAPTER>
    <CHAPTER cnumber="2">
      <VERS vnumber="1"> Jutía nunkanam Pirin pépru ana nui Jesus akiiniamiayi. Nuisha Nú nunka akupniuri Irutisauyayi. Akiiniamtai ti neka apach nantu Tátainmaaniya Jerusarén péprunam Táarmiayi.</VERS>
      <VERS vnumber="2">Taar inintruiniak "Israer shuara uunt akupniuri tui akiiniait? tiarmiayi. Nantu Tátainmaani pujaati ni yaari Wáinkiamji. Tura tikishmatratai tusar winiaji" tiarmiayi.</VERS>
      <VERS vnumber="3">Irutis nuna antuk Nusháa Enentáimpramiayi. Tuma asamtai Ashí Jerusarénnumia shuarsha antukar Nusháa Enentáimprarmiayi.</VERS>
      <VERS vnumber="4">Irutis nuikia Ashí Israer-patri uuntrincha tura yaunchu akupkamun jintinniuncha untsukarmiayi. Tura Kristu akiiniatniurin inintrusmiayi.</VERS>
      <VERS vnumber="5">Tutai chichainiak "Jutía nunkanam Pirin pepru ana nui akiiniatniuiti, tiarmiayi. Yaunchu Yúsnan etserin tu aaruiti:</VERS>
      <VERS vnumber="6">"Jutía nunkanam, Pirin pepru, Ishitiápchich ana Nuyá nekas uunt akupin winittiawai. Nii Ashí Israer shuaran, Wíi shuar ásarmatai, pénker Wáinkiattawai," tawai Yus." Tu tiarmiayi.</VERS>
      <VERS vnumber="7">Nuna Tuíniakui Irutis ti neka apachin úusan, Urutía yaa emka Wáinkiamarum tusa aniasarmiayi.</VERS>
      <VERS vnumber="8">Nuyá Pirinnum akupeak "Nui werum uchi pénker inintrusrum Wáinkiatarum. Tura Wáinkiarum ujatkatarum. Wisha werin Tikishmátuutaj" Tímiayi.</VERS>
      <VERS vnumber="9">
      </VERS>
      <VERS vnumber="10">Tutai ti neka apach wearmiayi. Tura yaa, yajaya Wáinkiarmiania nu, tuke eem wémiayi. Tura yaan Wáinkiar ti wararsarmiayi. Tura Nú yaa uchi pujumia nui ejeniarmiayi.</VERS>
      <VERS vnumber="11">Jeá wayawar uchincha ni Nukurí Marijiai Wáinkiarmiayi. Tura uchin tikishmatrarmiayi. Nuyá ni Kajuntríyan kurincha, Mirá kunkuinniasha, Chíkich kunkuinniasha Súsarmiayi.</VERS>
      <VERS vnumber="12">Nuyá mesekranam Yus "Irutisaini weerap" tutai Chíkich jintianam waketkiarmiayi.</VERS>
      <VERS vnumber="13"> Ti neka apach waketramtai Yusa suntari mesekranam Jusen ujakmiayi. "Nantakim uchi ni Nukuríjiai Ejiptu nunkanam jukim nui Pujustá. Irutis uchin Máataj tusa eaktatui. Tura ukunam ankant ajasmatai ujaktajme" Tímiayi.</VERS>
      <VERS vnumber="14">Tutai Jusé kurat shintiar Nú Káshik uchincha Nukuríjiai Ejiptunam jukimiayi.</VERS>
      <VERS vnumber="15">Irutis Jáatsain nui pujusarmiayi. Ejiptunam pujusmatai Yus yaunchu timia nu uminkiamiayi. Iis, Yúsnan etserin aak Tímiayi: "Ejiptunmayan winia Uchirun untsukmajai." Tu aarmiayi.</VERS>
      <VERS vnumber="16"> Irutissha ti neka apach niin ananka Yajá waketran Nekáa ti kajekmiayi. Ti kajek Ashí aishmanchin Pirinnumsha tura yantamach pujuarmia nunasha maawaarat tusa akupkamiayi. Ti neka apach ujakmia nuna Enentáimias Ashí Jimiará uwin takakun tura Nú uchichin Máawarat tusa akupkamiayi.</VERS>
      <VERS vnumber="17">Nuka Yusnan etserin Jeremías aarmia nu uminkiamiayi. Juna aarmiayi:</VERS>
      <VERS vnumber="18">"Ramá nunkanam ti uutainiak uur ajainiawai. Raker ti uutu asa atsankrachminiaiti ni Uchirí Jákarmatai." Tu aarmiayi.</VERS>
      <VERS vnumber="19"> Tura Irutis jakamtai Yusa suntari mesekranam Jusen ujakmiayi.</VERS>
      <VERS vnumber="20">"Uchin Máataj tiarmia nuka Jákarai. Yamaikia ataksha uchi ni Nukuríjiai jukim Israer nunkanam waketkitia" Tímiayi.</VERS>
      <VERS vnumber="21">Tutai Jusé nantaki uchincha Nukuríjiai jukin Ejiptunmaya Israer nunkanam waketkimiayi.</VERS>
      <VERS vnumber="22">Túrasha Irutisa Uchirí Arkiráu Jutía nunkanam uunt akupin ajasun Nekáa nui wétinian Aránkámiayi. Mesekranmasha ujakma asa nui pujutsuk Kariréa nunkanam wémiayi.</VERS>
      <VERS vnumber="23">Nui Jeá Nasarét péprunam pujusmiayi. "Nasarétnumia átatui" Yusnan etserin yaunchu tu etserkamu nujai uminkiamiayi.</VERS>
    </CHAPTER>
    <CHAPTER cnumber="3">
      <VERS vnumber="1"> Nuyá imiakratin Juan Jutía nunkanam aents atsamunam etserki Támiayi.</VERS>
      <VERS vnumber="2">"Enentáim Yapajiátarum. Tsawant ishichik ajasai Yus jui akupin ajastin." Tu etserkamiayi.</VERS>
      <VERS vnumber="3">Nú Juankan yaunchu Yúsnan etserin Isayas juna aarmiayi: "Shuar atsamunam aents untsumui. Untsumuk "Atumí Enentái Uunta jinti iwiarturtarum tura naka awajsatarum" tawai." Tu aarmiayi.</VERS>
      <VERS vnumber="4">Nu Juansha kamiyu ure najantramun entsauyayi. Emenmamkesha nuapeyayi. Tura yutai-Títikriátsnasha chinijiai Yúuyayi.</VERS>
      <VERS vnumber="5">Tura Jerusarén péprunmaya shuarsha tura Ashí Jutía nunkanmaya shuarsha Jurtan entsanam matsamiarmia Nú shuarsha mash Juánkan tariarmiayi ni chichamen anturkatai tusar.</VERS>
      <VERS vnumber="6">Tura ni tunaarin paant etserkarmatai Juan Jurtan entsanam imiainiarmiayi.</VERS>
      <VERS vnumber="7"> Juansha Pariséuncha Satuséuncha imiatti tusa wininian Wáiniak Tímiayi "Napia aaniutirmincha, ya atumniasha ti Asutniátniunmaya uwempratniuncha ujatmakmarum? Tímiayi. Asutiátin tsawant ishichik ajasai.</VERS>
      <VERS vnumber="8">Tuma asamtai Enentáim Yapajiámuitkiuinkia pénker wekaamurmijiai paant iniakmastarum.</VERS>
      <VERS vnumber="9">Atumsha "Iikia Apraám weeaitji" tu Enentáimtumasairap. Nujai uwemprashtatrume. Yus wakerakka ju kayan Apraáman tiranki najankainti, Tímiayi.</VERS>
      <VERS vnumber="10">Numi ajaktinia aintsan Kampuwárin jacha atuttsamuiti. Tura numi pénker nereatsna nuka tsupikia jinium apeamu ártatui.</VERS>
      <VERS vnumber="11">Wikia aya entsajain imiajrume atumi Enentái Yapajiáwakrumin. Antsu winia ukurui winiana nuka pénker awajtamsataj tusa imiantinia aanis tura Jía aanis Yusa Wakanin enketramprattarme. Wijiai nankaamantu asamtai wikia tsuntsumpruan ni Sapatrínkisha atitrachminiaitjai.</VERS>
      <VERS vnumber="12">Aruusa nerejai Túruinia aintsan átatui. Awajtiutairin achikiuiti tura nujai saepen awajtittiawai. Tura neren pénker ikiustatui, antsu saepenka jinium apeattawai. Nu jisha tuke kajinchaiti." Tu Tímiayi Juan.</VERS>
      <VERS vnumber="13"> Nuyá Jesus Kariréa nunkanmaya winis Jurtan entsanam Támiayi Juan imiatti tusa.</VERS>
      <VERS vnumber="14">Juansha emka nakitiak Jesusan Tímiayi "Ame winia imiatminiaitme. Túrutamniaitiatmesha urukamtai winia tarutnium?" Tímiayi.</VERS>
      <VERS vnumber="15">Tura Jesus Tímiayi "Antsan asati yamaikia. Núnisrik Ashí Yus akupkamu umirkatniuitji." Tutai Juan iniaisamiayi.</VERS>
      <VERS vnumber="16">Tura Jesus imiani entsaya Jíinkímtai nayaimp~i uranmiayi. Tura Yusa Wakaní Yámpitsa aintsan Jesusan tarimiayi. Niisha Wáinkiámiayi.</VERS>
      <VERS vnumber="17">Túramtai nayaimpinmaya Yus chichaak "Juka winia Uchiruiti. Ti aneamuiti. Ti shiir Enentáimtajai" Tímiayi.</VERS>
    </CHAPTER>
    <CHAPTER cnumber="4">
      <VERS vnumber="1"> Nu Túrunamtai Yusa Wakaní Jesusan iwianchjai nekapmamtiksattsa aents atsamunam jukimiayi.</VERS>
      <VERS vnumber="2">Nui kuarenta (40) tsawant, Káshisha tsawaisha yurumtsuk pujak tsukarmiayi.</VERS>
      <VERS vnumber="3">Nui uunt iwianch Jesusan nekapsataj tusa Tarí Tímiayi "Nekas Yusa Uchirinkiumka ju kaya apatuk najanata."</VERS>
      <VERS vnumber="4">Tutai Jesus Tímiayi "Yus-Papinium aarmaiti: "Aents aya apatkujain iwiaaku pujuschamniaiti. Antsu Yus Táman Enentáimtuiniak nekas iwiaaku pujusartatui" tawai" Tímiayi.</VERS>
      <VERS vnumber="5">Tutai uunt iwianch Jerusarén péprunam Jukí Yusa Uunt Jee Cháikin iwiak</VERS>
      <VERS vnumber="6">Tímiayi "Nekas Yusa Uchirínkiumka juya akaikim iniaata. Kame Yus-Papinium aarmaiti: "Yus ni suntarin akatar Akúptúrmaktatui. Nawemin kayanam ajiintsumnin wenkurmaktatui" tawai" Tímiayi.</VERS>
      <VERS vnumber="7">Tutai Jesus Tímiayi "Núnisan Yus-Papinium aarmaiti: "Ame uuntrum Yus "Nekapsataj" tiip" tawai" Tímiayi.</VERS>
      <VERS vnumber="8">Ataksha uunt iwianch naint Yakí Wájakmanum iwiakmiayi tura Nuyá Ashí nunkanmaya péprun shiira nuna iniaktusmiayi.</VERS>
      <VERS vnumber="9">Tura Tímiayi "Winia tikishmatrurakminkia juna mash amastatjai."</VERS>
      <VERS vnumber="10">Tutai Jesus Tímiayi "Werumta, uunt iwianchi. Yus-Papinium aarma awai: "Ame uuntrum Yúsak tikishmatrata tura Ninki shiir awajsata" tawai" Tímiayi.</VERS>
      <VERS vnumber="11">Tutai uunt iwianch Jesusan ikiuak wémiayi. Túramtai Yusa suntari tariar atsumamurin Súsarmiayi.</VERS>
      <VERS vnumber="12"> Juan sepunam enketui taman antuk Jesus Kariréa nunkanam wémiayi.</VERS>
      <VERS vnumber="13">Tura Nasarét péprunam pujutsuk Kapernáum péprunam we pujusmiayi. Kapernáumsha Kariréa antumianka Kánmatkariin pujumiayi. Ti yaunchusha Jakupu uchiri Sapurúnsha tura Niptarísha nu nunkanak nui pujustaitsar achikiaruyayi.</VERS>
      <VERS vnumber="14">Jesus nuna Túramtai yaunchu Yúsnan etserin Isayas aarmia nu uminkiamiayi. Juna aarmiayi:</VERS>
      <VERS vnumber="15">"Sapurúnsha Niptarísha nayaantsanam Tíjiuch Jurtan entsa amainini nunkan achikiarmiayi. Nuka Kariréaiti Israer-shuarcha matsatainia nui.</VERS>
      <VERS vnumber="16">Nu aents kiritniunam pujuiniayatan ti Tsáapninian Wáinkiarmiayi. Jákatniunam pujuiniai Tsáapin Tsáapnirmiayi." Tu aarmaiti.</VERS>
      <VERS vnumber="17">Nuyá Jesus étseruk Tímiayi "Tunaarum Enentáimturum Enentáim Yapajiátarum. Ju nunkanam Yus akupkatin tsawant ishichik ajasai."</VERS>
      <VERS vnumber="18"> Jesus Kariréa antumianka Kánmatkarin wesa Jimiará aentsun Nuámtak Yáchinniun Wáinkiámiayi. Chikichik Antresauyayi, chikichcha Semunkauyayi. Nu Semun Núnisan Pitru Náartiniuyayi. Namakan achin ásar namakan nekajai Nankíak yujaarmiayi.</VERS>
      <VERS vnumber="19">Nuna Jesus Wáinkiar tiarmiayi "Nemartustarum. Túrakrumin shuarsha Yusna arti tusan Yamái namak Achíarmena Núnisan shuaran-eau awajsatjarme."</VERS>
      <VERS vnumber="20">Tutai ni nekarin ikiukiar Niin nemariarmiayi.</VERS>
      <VERS vnumber="21">Nuyá ishichik wésan ataksha Nuámtak yachinniun Wáinkiámiayi. Jakupu Juanjai mai Sepetéu Uchirí ármiayi. Niisha kanunam enkemsar ni nekarin ni Aparíjiai iwiarainiak pujuriarmiayi. Tura Jesus "Nemartusta" tutai</VERS>
      <VERS vnumber="22">nu chichamaik kanuncha tura Aparíncha ikiukiar Jesusan nemariarmiayi.</VERS>
      <VERS vnumber="23"> Ashí Kariréa nunkanam Jesus Israer-shuar iruntainiam etserki wémiayi. Yus ju nunkanam akupkatin chichaman etserkamiayi. Tura Untsurí sunkurjai Jáinian Ashí Tsuármiayi.</VERS>
      <VERS vnumber="24">Ashí Siria nunkanam Jesus Tsuákratman nekaawar Ashí Nánkamas sunkurjai Wáitin armia nuna Jesusan tsuarti tusa itiariarmiayi. Ashí jaancha, najaimiancha, yajauch wakantrukuncha, Wáuruncha, tampemaruncha Jesus Tsuármiayi.</VERS>
      <VERS vnumber="25">Tura Untsurí shuar Jesusan nemariarmiayi. Kariréa nunkanmayasha, Tekapurisnumiasha, Jerusarén péprunmayasha, Jutía nunkanmayasha, Jurtan entsa amainiyasha Jesusan nemariarmiayi.</VERS>
    </CHAPTER>
    <CHAPTER cnumber="5">
      <VERS vnumber="1"> Jesus Untsurí shuar Káunkarun Wáiniak Náinnium waka nui pujusmiayi. Tura ni unuiniamurisha taar pujusarmiayi.</VERS>
      <VERS vnumber="2">Nuyá Jesus Júnis unuiniamiayi.</VERS>
      <VERS vnumber="3"> `Ame wakanim atsumamu nekamarum kakaram ajasrum warastarum. Tuma asarum Yus akupeamunam pachiinniuitrume.</VERS>
      <VERS vnumber="4">Kúntuts pujarum nu warastarum. Yus atsantamprattarme.</VERS>
      <VERS vnumber="5">Péejchach Enentáimtumarmena nu warastarum. Yus Ashí nunkan amastatrume.</VERS>
      <VERS vnumber="6">Eseer wekasataj tusa aya kitiamarum nu warastarum. Yus imiktamprattarme.</VERS>
      <VERS vnumber="7">Waitnenkratniutiram warastarum. Yus waitnentramprattarme.</VERS>
      <VERS vnumber="8">Pénker Enentáimniutiram warastarum. Yus Wáinkiáttarme.</VERS>
      <VERS vnumber="9">Chicham iwiarin árum nu warastarum. Yusa uchiri turamartatui.</VERS>
      <VERS vnumber="10">Pénker Túrakrumin yajauch awajtamainiakui warastarum. Yus akupeamunam pachiiniuitrume.</VERS>
      <VERS vnumber="11">Wíi shuar asakrumin katsekramainiakuisha, itit awajtamainiakuisha, tura Ashí tsanumprutmainiakuisha warastarum.</VERS>
      <VERS vnumber="12">Núnisan yaunchu Yúsnan etserin armia nunasha Túrawarmiayi. Túramtai shiir Enentáimkiuram warastarum. Nayaimpiniam ti pénker akinkiattarme' Tímiayi.</VERS>
      <VERS vnumber="13"> `átumka ju nunkanam wee ana aintsanketrume. Tura wéeaitiat jeakchaitkiunka Míchuiti. Nusha itiur Yuámniak ati? Antsu ántraiti. Tuma asamtai aa najatai tepet tusar ajapashtinkiait' Tímiayi.</VERS>
      <VERS vnumber="14">`átumka ju nunkanam shiripkia aintsanketrume. Náinniumka pepru úumkachminiaiti.</VERS>
      <VERS vnumber="15">Núnisan shiripik ekeemakam kajunnum enkeatsme. Antsu Yakí Sukúatsmek Ashí jeanam ana nu paant Atí tusam.</VERS>
      <VERS vnumber="16">Núnisan atumsha Yusjai pénker Túramu paant Atí. Tura Ashí aents nuna iisar niisha Yus Apan shiir awajsartatui' Tímiayi.</VERS>
      <VERS vnumber="17"> `Muisais akupkamuncha tura yaunchu Yúsnan etserin etserkarmia nuna ántar awajsattawai" turutiirap. Antsu nuna Wikia umiktaj tusan Táwitjai.</VERS>
      <VERS vnumber="18">Nekasan Tájarme. Ashí Túrunatniua nu Amúatsain nu akupkamu ishichkisha Yapajniáshtatui. Nayaimpisha tura nunkasha tuke Amúatsain nu akupkamusha amuukashtatui.</VERS>
      <VERS vnumber="19">Nu asamtai shuar chikichik akupkamun, Yúpichuch ana nunaksha, umirchakka tura Chíkich shuaran umirkashtinian unuiniakka Yus nekas akupin paant ajastatna nui Nú shuar uunt áchattawai. Antsu Ashí shuar akupkamun Umíana nu tura Chíkich shuaran umirkatniun unuiniana nusha Yus nekas akupin paant ajastatna nui, nu shuarka uunt átatui.</VERS>
      <VERS vnumber="20">Tuma asamtai Yus akupeamunam pachiinkiataj Tákumka Pariséujai nankaamas tura akupkamu jintinniujai nankaamas eseera wekasatniuitrume' Tímiayi.</VERS>
      <VERS vnumber="21"> `Yaunchu tiniu armia nu ántichukaitrum: "Mankartuawairap. Mankartana nuka Asutniátniuiti" tiniu ármiayi.</VERS>
      <VERS vnumber="22">Tura Wisha Tájarme: Shuar ni yachin aya kajerakka nusha Asutniátniuiti. Ni yachin Kátsekea nuka akupniunam junaktiniaiti. Tura ni yachin "netsé" Tákunka jinium akupnakminiaiti.'</VERS>
      <VERS vnumber="23">`Tuma asamtai Yus susataj tusam wakerakum tura ame yatsum ámin itit Enentáimturman Enentáimpramka,</VERS>
      <VERS vnumber="24">suamu nui ikiuakum emka ame yatsum werim niijiai iwiarata. Turam waketkim Yus suam nu susata.'</VERS>
      <VERS vnumber="25">`Shuar uuntnum Júramkuinkia jintian wesam niijiai iwiarata uuntnum ejetamtsain. Túrachakminkia uuntnum surutmaktatui tura niisha suntarnum surutmaktatui tura sepunam enketmattawai.</VERS>
      <VERS vnumber="26">Tura nekas tajai, nui enkemamka Ashí rearchisha akikmachkumka Jíinkishtatme' Tímiayi.</VERS>
      <VERS vnumber="27"> `Yaunchu tiniu armia nu ántichukaitrum: "Tsanirmawaip."</VERS>
      <VERS vnumber="28">Tura Wisha Tájarme: Shuar nuwan tsanirmataj tu iiska nuikia ni Enentáin tsanirmayi.'</VERS>
      <VERS vnumber="29">`Tuma asamtai ame jiimi tunaanum yajauch awajtamkuinkia ukuinkiam Yajá ajapata. Ashí ame ayashim jinium esaatsain aya chikichik ayashmi muchitmari emesratin pénkeraiti.</VERS>
      <VERS vnumber="30">Ame ewejmesha untsuurmetiat tunaanum ajunmakuinkia tsupikiam Yajá ajapata. Ashí ame ayashim jinium esaatsain aya chikichik ayashmi muchitmari emesratin pénkeraiti.'</VERS>
      <VERS vnumber="31">`Núnisan yaunchu tiniu ármiayi: "Shuar ni nuarin ajapatniun wakera nuka Papí najana susati."</VERS>
      <VERS vnumber="32">Tura Wisha Tájarme: Shuar ni nuarin tsanirmachun ájapeakka nuwan tsanirmamtikiaiti. Tura ajapamujai nuatnaiyakka nuka tsanirmaiti.'</VERS>
      <VERS vnumber="33"> `Núnisan yaunchu tiniu ármiayi: "Yusa naari pachisan turattajai" Tákumka nekas takamtsuk umiktiniaitme."</VERS>
      <VERS vnumber="34">
      </VERS>
      <VERS vnumber="35">
      </VERS>
      <VERS vnumber="36">
      </VERS>
      <VERS vnumber="37">Tura Wisha Tájarme: Ayatik "Ee" Tákumka tura "Atsá" Tákumka Wáitrutsuk nuke Titiá. Támena nu nekas umiktaj takum ame Nú arant pachistiniaitkiumka nuka yajauchiiti, iwianchnumiaiti. Ti nekas tajai tusam nayaim pachischatniuitme. Nuka Uunt Yus pujutainti. Nunkasha pachischatniuiti Yusa tarimtairi asamtai. Jerusaren péprusha pachischatniuiti Uunt Akupin pujutai nui asamtai. Múukmesha pachischatniuitme. Chikichik intiashkesha Pújusha mukusasha awajsachminiaitme. Ayatik nekasa nu Páchitsuk Titiá.'</VERS>
      <VERS vnumber="38"> `Yaunchu tiniu armia nu ántichukaitrum: "Shuar Máanikiar jii apujtukka niisha apujtuktiniaiti. Tura nai akarkasha ni naisha akarkatniuiti."</VERS>
      <VERS vnumber="39">Tura Wisha Tájarme: Yajauch shuar taritrairap. Antsu ame yapimin ijiutmamtai Aatú yapimsha tsankatkata.</VERS>
      <VERS vnumber="40">Tura pushirmin jurutramkitiaj Tákuisha sakurmesha susata.</VERS>
      <VERS vnumber="41">Tura Káarkancha chikichik kirumitruk jurutkitia Túramkui ámeka Jimiará kirumitru ejeeta.</VERS>
      <VERS vnumber="42">Seatmana nu susata. Ikiatmakuisha Páchitsuk ikiasta.'</VERS>
      <VERS vnumber="43"> `Núnisan tiniu armia nu ántichukaitrum: "Ame shuarum aneeta tura nemasrumka kajerkata."</VERS>
      <VERS vnumber="44">Tura Wisha Tájarme: Nemasrum aneetarum. Yajauch chichartamna nusha shiir awajsata. Nakitramana nusha nawamkata. Tura katsekramainiana nu tura yajauch awajtamainiana nusha Yus áujtusarta.</VERS>
      <VERS vnumber="45">Atumsha nu Túrakrum Atumí Apari nayaimpiniam pujana nu Túrana aitkiasrumek Túrarme. Iista, Yus yajauch shuarnumsha pénker shuarnumsha Tsáapin awajmatkiatsuk. Núnisan yumincha yajauch shuar pujuiniamunmasha pénker shuar pujuiniamunmasha Yútumtiktsuk.</VERS>
      <VERS vnumber="46">Aya atumin anenmainia nuke aneakmesha yaki akirmakat? Yajauch shuarsha nuna Túrin ainiawai.</VERS>
      <VERS vnumber="47">Aya ame yatsumek shiir chichaakmeka Warí pénkerak Túram? Yus-shuarchasha nuna Túrin ainiawai.</VERS>
      <VERS vnumber="48">Nu asamtai Atumí Aparí Yus nayaimpiniam pujana nujai métek ti pénker átiniaitrume.'</VERS>
    </CHAPTER>
    <CHAPTER cnumber="6">
      <VERS vnumber="1"> `Ashí iimiainiain aya shuar iirsarti tusarum Yusna nu takasairap. Tu takaakrumninkia Yus Apa nayaimpiniam pujana nu penké akirmakchattarme.</VERS>
      <VERS vnumber="2">Nu asamtai shuar atsuma nu yaiyakmeka Ashí shuar ujakairap. Anankartin ainia nuka iruntainmasha tura pepru Jintí wekasasha Ashí iimiainiain shiir Túrajai tusar nuna Túrin ainiawai. Junasha "pénker Túrawai" tu Enentáimturarti tiniu ásar Yus Akíatsain aya tu Enentáimturmajain akinkiaruiti, nekas tajai.</VERS>
      <VERS vnumber="3">Antsu átumka atsumainia nu yaiyakmeka penké úukam Túrata. Chikichkisha nu Yáinman nekaashti.</VERS>
      <VERS vnumber="4">Uukam Túrakminkia ame Apa Yus uukman wainia nu, nuna akirmaktatui.'</VERS>
      <VERS vnumber="5"> `Atumsha Yus áujeakrumsha ántar chichamtin ainia Núnis áujsairap. Nu shuarka iruntainmasha tura pepru Jintísha shuar iirsarti tusa wajakiar Yúsan áujin ainiawai. Nekasan Tájarme, Yus Akíatsain aya nu iismajain akinkiaruiti.</VERS>
      <VERS vnumber="6">Tura ame Yus áujeakmeka ame Kuárturmin wayam waiti epenim nui amek ame Apa Yus áujsata. Nuna ame Apa Yus uuka Túramu waitma asa akirmaktatui.'</VERS>
      <VERS vnumber="7">`Yus áujeakmesha ántram esaram áujsaip. Yúsan nékainiatsna nuka "Esaram áujeakuinkia Yus anturtuktatui" tu Enentáimainiawai.</VERS>
      <VERS vnumber="8">Niijiai métek ajasairap. Atumka seatsrumnin Yus Apa átum atsumamun nékawai.</VERS>
      <VERS vnumber="9"> Nu asamtai Yus áujkuram Júnis Títiniaitrume: `Aparu Yus, nayaimpiniam pujamna nu, ii Aparínme. Ame Náarmincha shuar ántar pachischarti.</VERS>
      <VERS vnumber="10">Ashí aentsnum ame akupkatin tsawantrum wari jeati. Ame wakeramuram nayaimpiniam umikma ana Núnisan ju nunkanmasha Uminkiatí.</VERS>
      <VERS vnumber="11">Aparu, ii yurumkari Ashí tsawant amasta.</VERS>
      <VERS vnumber="12">Tura winia nemasrun tsankurajna Núnismek, Aparu, winia tunaaru tumashrisha tsankurturta.</VERS>
      <VERS vnumber="13">Tunáa wakeruktin tsankatrukaip. Antsu Ashí tunaanumia uwemtikrurta. Tuke Ashí aents akupkamniaitme. Núnisam Amesha tuke ti kakarmaitme. Tura ti Shíiraitme. Tuma asakmin seajme. Nuke Atí.'</VERS>
      <VERS vnumber="14">`Amesha Chíkich shuar yajauch awajtamka nu tsankureakminkia Yus Apa nayaimpiniam pujana nu amincha tsankurtamprattawai.</VERS>
      <VERS vnumber="15">Tura Chíkich tsankureachkumninkia Yus Apasha ame tunaarmincha tsankurtamprashtatui.'</VERS>
      <VERS vnumber="16"> `Ijiarmarum Yus áujkurmesha wake mesekrum susuntrairap. Anankartin shuar Chíkich shuar "ijiarmaiti" tu Enentáimtursarti tusa tuma ainiawai. Nekasan Tájame, Yúska Akíatsain aya nujai akikma ainiawai.</VERS>
      <VERS vnumber="17">Antsu ámeka ijiarmamsha pénker temashmaram pénker jaupmitia.</VERS>
      <VERS vnumber="18">Shuar ijiarmaiti tu Enentáimturmasarain. Aya Yus Apak nekaattawai. Tura asa akirmaktatui.'</VERS>
      <VERS vnumber="19">
      </VERS>
      <VERS vnumber="20">`Ju nunkanmaya kuit ikiaunkatniujai nankaamas nayaimpiniam kuit ikiaunkata. Juinkia kayaa Yúchakait tura mash meseatsuk. Tura kasasha Wayá kasamtsuk. Antsu nayaimpinmanka kayaasha yuatsui tura mash meseatsui tura kasasha Wayá kasamtsui.</VERS>
      <VERS vnumber="21">Kuítrum ana nui Enentáimtustatme. Tuma asam nayaimpiniam ikiaunkata.'</VERS>
      <VERS vnumber="22">`Ame Jímijiai Tsáapin amiin wayamniaiti. Tuma asamtai ame jiimi pénkeraitkiuinkia amiin Tsáapin Wayá tuke Tsáapniiti.</VERS>
      <VERS vnumber="23">Antsu ame jiimi yajauchitkiuinkia Tsáapin amiin wayachmin asamtai tuke kiritin átatui. Núnisan yajauchia nu wakerakmeka pénkera nu ame Enentáimiin wayachmin asamtai tuke kirit ajastatui. Nu kiritcha Imiá yajauchiti.'</VERS>
      <VERS vnumber="24">`Shuar Jimiará uuntrin umirkatniun tujintiawai. Chikichan wakerak chikichnaka nakitrattawai. Chikichan umiruk chikichnaka umirkashtatui. Núnisan átumka Yussha kuitcha Máimtek Enentáimtustin tujinkiattarme.'</VERS>
      <VERS vnumber="25"> `Tuma asamtai Tájarme: Wariniak yuataj wariniak umartaj tura wariniak entsartaj tusarum nuke Enentáimsairap. Yus iwiaaku átinian amasu asa yurumkancha amaschamniakait. Tura ju ayashniasha najana asa entsataincha amaschamniakait.</VERS>
      <VERS vnumber="26">Chinkisha Enentáimpratarum. Yakí nanamainiak yurumkan arakmainiatsui. Tura juuk yurumkan ikiuiniatsui. Tuma ain Yus Apa nayaimpiniam pujana Nú Yusak áyureatsuk. Atumsha chinkia Nú nankaamaschakaitrum.</VERS>
      <VERS vnumber="27">Nu arantcha ti Enentáimkiumsha nujai tsakartatmek?'</VERS>
      <VERS vnumber="28">`Nuikia urukamtai entsartincha Timiá Enentáimprum? Iistá, kukujsha takachuitiat tura najanchaitiat</VERS>
      <VERS vnumber="29">ti Shíirmach ainiawai. Yaunchu uunt akupin Sarumún ti shiir iwiarmamniuitiat kukujia Tímianchauyayi.</VERS>
      <VERS vnumber="30">Iis, nupa Yamái tsakaawai tura kashin aents tsupikiar jinium epeenawai. Tuma ain Yus ti shiir aentseatsuk. Nuna tura asa atumniasha Nú pénker waitmakchattawak. Urukamtai Yus nekas Enentáimtatsrum?</VERS>
      <VERS vnumber="31">
      </VERS>
      <VERS vnumber="32">Ju nunkanam ana nu pachikiairap. Chíkich shuar, Yúsan nékainiatsna nu, warin yuattaj~i warin umartataj~i warin entsartataj~i nuna ti pachiiniawai. Tura atumsha tu Enentáimsarum weerap. Ame Apa nayaimpiniam pujana nu ame atsumamurmin nékawai.</VERS>
      <VERS vnumber="33">Tuma asamtai Yusjai shiir wekasatin tura Yus akupkamu ana nu umiktin emka Enentáimsatarum. Túrakrumninkia atsumamurmin Yus suramsattawai.</VERS>
      <VERS vnumber="34">Kashin átatna nujai itiurchat Enentáimsairap. Kashinkia Nusháa itiurchatrijiai tsawarchattawak. Yamái tsawanta jujai Máakchakait.'</VERS>
    </CHAPTER>
    <CHAPTER cnumber="7">
      <VERS vnumber="1"> `Chikicha tunaari ti Enentáimtusairap. Núnisan Yus Atumí tunaari iirtamsashtatui.</VERS>
      <VERS vnumber="2">Chíkich Wárik sumamtikiatin Enentáimkiumninkia Yus Núnisan sumamtikramattawai. Tura ame chikicha Túramuri nekapmarmena Nú nekapkajain amincha nekapmarmattawai.</VERS>
      <VERS vnumber="3">Tuma asamtai itiurtsuk atumi jiin numi enketna auk iitskesha atumi Yachí jiin tsuat enketusha iyarum?</VERS>
      <VERS vnumber="4">Ame jiimiin numi tuke enketaisha itiurtsuk ame yatsumi jiiya Tsuátan jurustajme tame?</VERS>
      <VERS vnumber="5">Antar Shuará, ame Yáintaj Tákumka emka ame jiimiin numi enketna nu jusata. Nuyá paant iistatme yatsumi jiin tsuat enketna nu jurustin.'</VERS>
      <VERS vnumber="6">`Ti shiira nuka Yawá Súsashtiniaiti. Nuna nakitrar amincha esatmichartimpiash. Kuítrumsha kuchi Súsashtiniaiti. Aya najatrachartatuak.'</VERS>
      <VERS vnumber="7"> `Yus seakrumin suramsattawai. Eakrumka wainkiattarme. "Winiajai" Tákurmin awaintiamattarme.</VERS>
      <VERS vnumber="8">Seana Núnaka Suíniawai. Eana nuka Wáiniui. "Winiajai" tuinia Núnaka awainiawai.'</VERS>
      <VERS vnumber="9">`Ame uchiram apatkun seatmakui kayaash Súsaintiam?</VERS>
      <VERS vnumber="10">Tura namakan seatmakui Napíash Súsaintiam?</VERS>
      <VERS vnumber="11">Nuikia átum yajauchitirmesha atumi Uchirí pénker ana nu tuke Súuchakaitrum. Nuna nankaamas nuikia seakrumninkia atumi Aparí nayaimpiniam pujana nu pénker ana nuna suramsashtatuak.'</VERS>
      <VERS vnumber="12"> `Júnaka Muisaissha Yúsnan etserniusha akupenawai: "Chíkich ámin Túrutatí tusa wakerakmeka amesha Núnismek Túratá." Tu akupenawai.'</VERS>
      <VERS vnumber="13">
      </VERS>
      <VERS vnumber="14">`Wankaram jintia awai. Wayatniusha Yúpichuchiiti. Nuisha Untsurí Wáiniawai. Tura nusha menkakatniunam jeawai. Túrasha Chíkich jintia awai. Nusha yupikiach asa itiurchataiti. Wayatniurisha yupikchiiti. Nui ishichik Wáiniawai. Tura nusha iwiaaku pujustinnium jeawai. Tuma asamtai tuke iwiaaku pujustaj Tákurmeka yupipitin jintia achiktarum.'</VERS>
      <VERS vnumber="15"> `Aneartarum. Wáitruiniak "Wi Yúsnan étserjai" tuinia nu írunui. Pátatek murikiua ainis Yúpichuch ainiawai tura ni Enentáin nekas uunt-yawa ainis ainiawai. Pátatek shiir chichainiawai tura ni Enentáin yajauch piakuiti.</VERS>
      <VERS vnumber="16">Atumsha Túramujai niin nekaatniuitrume. Naranmaya shuiya Júukchamniaiti. Tsachiksha kushinkiapen nerektatuak?</VERS>
      <VERS vnumber="17">Núnisan pénker numia nu tuke pénkeran nereatsuk. Tura yajauch numia nu yajauchin nereatsuk.</VERS>
      <VERS vnumber="18">Pénker numi yajauchin nereatsui. Núnisan yajauch numi pénkeran nereatsui.</VERS>
      <VERS vnumber="19">Yajauch numi ajakar tsupirar jinium apeashtinkiait.</VERS>
      <VERS vnumber="20">Tuma asamtai Wáitrin ainia nuka Túramujai nekanattawai.'</VERS>
      <VERS vnumber="21"> `Aya winia Apar nayaimpiniam pujana nuna wakeramurin umirin ainia nuke Yus akupeamunam pachiinkiartatui. Chíkichka "Uuntá, Uuntá" turutainiayat nayaimpiniam jeachartatui.</VERS>
      <VERS vnumber="22">Amuukatin tsawant jeamtai Untsurí turutiartatui "Maaj, Uuntá, ame Náaram pachisar Ashí nunkanam etserkachmakaj~i. Ame Náarmesha pachisar yajauch wakancha jiiki akupkamji. Tura ame Náaram pachisar aentsti tujintiamu Túramji" turutiartatui.</VERS>
      <VERS vnumber="23">Nui chichainiakui "Werumtarum. Penke nékachuitjiarme. Aya yajauchitrume" Títiatjai.'</VERS>
      <VERS vnumber="24">`Shuar winia chichamprun antuk umirkanka nu shuar ti pénker Enentáimniuiti. Niisha ju shuarjai métekete. Jea jeamuk kayanam ukurmai.</VERS>
      <VERS vnumber="25">Tura yumi ti yutuk entsa nujankruamai tura nase ti kakaram umpuimiai. Túmain pukukachmai ni ukurmari kayanam ukuamu asamtai.</VERS>
      <VERS vnumber="26">Tura shuar winia chichamprun antuk umirtukchanka ju shuara Núnisan Enentáimchaiti. Jea jeamuk Náikminiam ukurmai.</VERS>
      <VERS vnumber="27">Tura yumi yutuk entsa nujankruamai tura nase ti kakaram umpuimiai. Túmakui jea mash saanaki iniaamai" Tímiayi Jesus.</VERS>
      <VERS vnumber="28">Jesus nuna tinia amukmatai Ashí shuar ti Enentáimprarmiayi.</VERS>
      <VERS vnumber="29">"Yusa kakarmarijiai unuitiamtsujik. Israer-shuara jintinniurinkia Núnis unuiniainiatsui" tiarmiayi.</VERS>
    </CHAPTER>
    <CHAPTER cnumber="8">
      <VERS vnumber="1"> Jesus muraya Támatai Untsurí shuar Niin nemariarmiayi.</VERS>
      <VERS vnumber="2">Nui shuar tunamaru Jesusan jearin tikishmatramiayi. Tura Tímiayi "Uuntá, wakerakmeka Tsuáramniaitme."</VERS>
      <VERS vnumber="3">Tutai Jesus uwejéjai antin "Wakerajai. Pénker ajasta" Tímiayi. Tutai tunamaru ni tunamarmari pénker ajasmiayi.</VERS>
      <VERS vnumber="4">Tura Jesus Tímiayi "Pai, penké etserkaip. Ayatik Israer-patri iniakmamsam Muisais timia nu susata Ashí shuar nekaawarti tusam."</VERS>
      <VERS vnumber="5"> Jesus Kapernáum péprunam wayamtai apachi suntara Kapitiántri Niin tarimiayi.</VERS>
      <VERS vnumber="6">"Uuntá, Tímiayi. Winia uchir tampemaru Jeá tepes ti wait Ajáa tepawai" Tímiayi.</VERS>
      <VERS vnumber="7">Jesussha "Ayu, winin tsuartajai" Tímiayi.</VERS>
      <VERS vnumber="8">Tutai Kapitián Tímiayi "Uuntá, Ame ti nankaamaku asam winia Jearuí wayachminiaitme. Ayatik "Pénker Ajástí" Tákumin winia uchir pénker ajatrustatui.</VERS>
      <VERS vnumber="9">Iista, winiasha akuptuiniatsuk tura wisha suntaran akupenatsjak. Juna "Wetá" takui wéawai. Tura chikichnasha "Winitiá" tutai winiawai. Tura takartinian "Ju Túratá" tutai Umíawai."</VERS>
      <VERS vnumber="10">Kapitián nuna tutai Jesus ti Enentáimiuk Niin nemarainian Tímiayi "Nekasan Tájarme, Israer-shuar Yúsan Tímiatrus Enentáimtin atsawai.</VERS>
      <VERS vnumber="11">Maa, yajaya Untsurí shuar Yus akupeana nui jeawar Apraámjaisha Isakjaisha Jakupjaisha iruntrar Yurumáwartatui.</VERS>
      <VERS vnumber="12">Tura Israer-shuar Yúsnum jeamnia ainiayat aa kiritniunam ajapnawartatui. Nui ti uutin tura ti Wáitsatin átatui."</VERS>
      <VERS vnumber="13">Nuyá Jesus Kapitiánin chicharuk "Jeemiin waketkitia. Nekas Enentáimtusu asakmin uchiram pénker ajatramsattawai" Tímiayi. Túramtai ni Uchirí nu chichamtaik pénker ajatsamiayi.</VERS>
      <VERS vnumber="14"> Jesus Pitru jeen we Pitru tsatsarin tsuemujai jaa tepan Wáinkiamiayi.</VERS>
      <VERS vnumber="15">Tura ni uwején antinmatai tsuemun michatramiayi. Tura nuwa nantakin Ashí ajamsarmiayi.</VERS>
      <VERS vnumber="16">Kashi ajasmatai yajauch wakantrukarun Jesusan itiariarmiayi. Tura nu yajauch wakanin Chikichík chichamjai chicharas jiiki akupiarmiayi. Ashí Jáiniancha Tsuárarmiayi.</VERS>
      <VERS vnumber="17">Yúsnan etserin Isayas "Ii pimpirmarincha ii sunkurincha jurutramkimiaji" yaunchu timia nu uminkiati tusa nu Túrunamiayi.</VERS>
      <VERS vnumber="18"> Shuar Untsurí Jesusan Káutkarmatai "Entsa amain katintai" Tímiayi.</VERS>
      <VERS vnumber="19">Nui Israer-shuara jintinniuri Jesusan Tarí Tímiayi "Uuntá, Amin Páchitsuk nemarsatniun wakerajme."</VERS>
      <VERS vnumber="20">Tutai Jesus Tímiayi "Kujanchmasha ni waarin takaktsuk. Chinkisha pasunken takaktsuk. Tura Wi Yúsnumiaitiatan tepestiniur atsawai."</VERS>
      <VERS vnumber="21">Niin nemarniusha Tímiayi "Uunta, emka winia aparun iwiarsan ikiuuttajai."</VERS>
      <VERS vnumber="22">Tura Jesus "Nemartusta, Tímiayi. Wakannium jaka ainia nu jakan iwiarsarti" Tímiayi.</VERS>
      <VERS vnumber="23"> Nuyá Jesus ni unuiniamurijiai uunt kanunam Enkemámiayi.</VERS>
      <VERS vnumber="24">Nui nase ti kakaram umpuimtai antumian ti tamparintin ajasmiayi. Tura entsa kanunam Yaráná Piákmiayi. Tuma ain Jesus kanunam kanar tepemiayi.</VERS>
      <VERS vnumber="25">Nuyá ni unuiniamuri kurashim Jesusan ishintiarar tiarmiayi "Uuntá, wayaji. Kakaram ajachkumninkia jakattaji."</VERS>
      <VERS vnumber="26">Jesus Tímiayi "Urukamtai Timiá ashamarum, Yus Enentáimtutskesha?" Nuyá wajaki nasencha entsancha chicharkamiayi. Tutai mash miaaku ajasmiayi.</VERS>
      <VERS vnumber="27">Nuna iisar ni unuiniamuri ti Enentáimsarmiayi. Tura tiarmiayi "Jusha Warí aentsuit? Nasesha entsasha Niin umirainiatsuk" tiarmiayi.</VERS>
      <VERS vnumber="28"> Nuyá Jesus Entsá amaini katin Jatara nunkanam jeamiayi. Nui Jimiará shuar yajauch wakantruku tuke iwiartainium Pujú Jesusan tariarmiayi. Mai yajauch wakantruku ásar ti kajen ármiayi. Tuma asamtai shuar nu jintianam nankaamachu ármiayi.</VERS>
      <VERS vnumber="29">Niisha Jesusan Wáinkiar kakantar tiarmiayi "Warí pujuram iijiai, Jesusá, Yusa Uchiría. Tsawant jeatsain iin amukratkataj tusamek taum?" tiarmiayi.</VERS>
      <VERS vnumber="30">Nui arant kuchi Untsurí shushunmak yujaarmiayi.</VERS>
      <VERS vnumber="31">Yajauch wakancha Jesusan seainiak "Jiiki akupkartakmeka Kuchíniam wayatin tsankatkartukta" tiarmiayi.</VERS>
      <VERS vnumber="32">Tutai Jesus "Pai, wetarum" Tímiayi. Yajauch wakancha shuara Enentáiya Jíinkiar kuchiniam Enkemáwarmiayi. Túramtai kuchi Wáurkiar arau utsanamiayi. Nuyá Entsá iniankar jakerarmiayi.</VERS>
      <VERS vnumber="33">Kuchí Wáinniusha nuna ashamkar péprunam tseke wéarmiayi. Nui jeawar Ashí Túrunamun etserkarmiayi. Yajauch wakantrukun pénker ajasmancha etserkarmiayi.</VERS>
      <VERS vnumber="34">Nuyá Ashí Nú peprunmaya shuar Jesusan inkiuntai tusar ashinkiarmiayi. Tura inkiunkar ni nunkeya waketkiti tusar seawarmiayi.</VERS>
    </CHAPTER>
    <CHAPTER cnumber="9">
      <VERS vnumber="1"> Nuyá Jesus kanunam enkemar antumian amaini katinmiayi. Tura nui ni péprurin Kapernáumnum jeamiayi.</VERS>
      <VERS vnumber="2">Nui jeamtai shuar emearu jaan patak yanakin ejeetiarmiayi. "Tsuártatui" nekas tu Enentáimtuinia ásarmatai Jesus jaan Tímiayi "Uchirú, kakaram ajasta. Ashí ame tunaarum tsankuramuiti."</VERS>
      <VERS vnumber="3">Takui Israer-shuara jintinniuri yajauch Enentáimprar "Juka Yúsan ti yajauch chicharui" tiarmiayi.</VERS>
      <VERS vnumber="4">Tu Enentáimainian Jesus Nekáa tiarmiayi "Urukamtai Imiá yajauch Enentáimprum.</VERS>
      <VERS vnumber="5">Tua Imiá Yúpichuchit. Shuara tunaarin tsankuratin Yúpichuchikiait. Tura emearun "Nantakim wekasata" Títin Yúpichuchikiait?</VERS>
      <VERS vnumber="6">Wi Aents Ajasua Núchakaitiaj. Ju nunkanam Wi tunaan Asakátratniuitjai. Wátsek, nu nekaatarum tusan juna iniakmastatjai." Nuna tinia emearun "Wajaktia, tepetairam jukim jeemiin Wetá" Tímiayi.</VERS>
      <VERS vnumber="7">Tutai emearu Tsuámar nantaki ni jeen wémiayi.</VERS>
      <VERS vnumber="8">Tura nuna Ashí aents Wáinkiar Yus kakarman Shuáran susa asamtai ashamkar Yúsan shiir Enentáimtusarmiayi.</VERS>
      <VERS vnumber="9"> Nuyá Jesus wémiayi. Nui wesa Mateun kuit Júutainium pujan Wáiniak "Nemartusta" Tímiayi. Tutai Mateu nuna ikiuak Jesusan nemarmiayi.</VERS>
      <VERS vnumber="10">Nú ukunmasha Mateu jeen yurumuk pujai yajauch armia nu Israer-shuar Untsurí Káunkar Jesusa unuiniamurijiai irunar yurumiarmiayi.</VERS>
      <VERS vnumber="11">Pariséusha nuna iisar Jesusa unuiniamurin aniasarmiayi "Urukamtia Atumí Uuntri kuitia achinjaisha tunaarinniujaisha irunar yuruma?"</VERS>
      <VERS vnumber="12">Tura Jesus nuna antuk Tímiayi "Pénker ainia nuka Tsuákratniun atsumainiatsui. Antsu jainia nu Tsuákratniun atsumainiawai.</VERS>
      <VERS vnumber="13">Werum ju aarma unuimiutarum: "Murik maam Winia surusum nujai "Máakete" Tátsujai. Antsu waitnenkartutain wakerajai," Yus-Papinium tu aarmaiti. Wikia "pénkeraitjai" Tuínian untsuktaj tusan Táchaitjai. Antsu Tunáa shuar ni Enentáin Yapajiáwarat tusan Táwitjai" Tímiayi.</VERS>
      <VERS vnumber="14"> Nuyá imiakratin Juanka unuiniamuri Jesusan tariar aniasarmiayi. "Urukamtai iikia tura Pariséusha ijiarmaj~i tura ame unuiniamurmeka ijiarmainiatsu?" tiarmiayi.</VERS>
      <VERS vnumber="15">Jesus ayak Tímiayi "Nuatma nampernum ipiaamu ainia nu ajakra uutu wayamniakait? Yamái-nuatu pujakui uutchamin ainiawai. Núnisan Wi pujakui ijiarmashtin ainiawai. Tura tsawant jeattawai nuatua aintsan Wi junaktatjai. Antsu nuikia ijiarmawartatui' Tímiayi.</VERS>
      <VERS vnumber="16">`Mamuru Pushí jaanakmatai yamaram tarach anujtukchatniuiti. Túramka nijiam yamaram tarach sumpeak mamushan Chinkiá nuna nankaamas jaaktatui.</VERS>
      <VERS vnumber="17">Nijiamanch Yamái nawar nuap najanamu arutnum yaraachminiaiti. Túramka Karíak nuap najanamun ijiakratniuiti, nijiamchisha ukaratniuiti, tura nuap najanamusha yajauch ajastiniaiti. Antsu yamaram nijiamanch yamaram nuap najanamunam yaraatniuiti. Nu Túramka nijiamchisha nuap najanamusha mai pénker ártatui."</VERS>
      <VERS vnumber="18"> Jesus nuna tai Israer-shuara uuntri Jesusan Tarí tikishmatar Tímiayi "Winia nawantur jarutkayi, tura Ame winim ewejmijiai antintrukakminkia ataksha nantaktiatui."</VERS>
      <VERS vnumber="19">Tutai Jesus ni unuiniamurijiai wajakiar niijiai wearmiayi.</VERS>
      <VERS vnumber="20">Tura Jintiá weenai nuwa tuse (12) uwitin Numpá ájapeak Wáitias Pujú asa Jesusa ukurini amainian ni pushirin antinmiayi.</VERS>
      <VERS vnumber="21">"Ayatik ni pushirin antinnaka pénker ajastatjai" tu enentaimpramiayi.</VERS>
      <VERS vnumber="22">Nuna Nekáa Jesus ayantar nuwan Tímiayi "Shiir Enentáimprata, nawantru. Yus shiir Enentáimtusu asam pénker ajasume." Nu chichamtaik ni Jáamuri pénker ajasmiayi.</VERS>
      <VERS vnumber="23">Nuyá Jesus uunta jeen jeamiayi. Tura nui charaatum ajainiancha tura jakan iwiarsatai tusar péeman umpuiniancha Wáiniak</VERS>
      <VERS vnumber="24">Tímiayi "Aa Jíintratarum. Nuwachikia Jákachai antsu aya kanarai." Penké jakan nékayat Túratta nuna neka asa "aya kanarai" Tímiayi. Takui aents Niin wishikrarmiayi.</VERS>
      <VERS vnumber="25">Tura nuna Ashí jiir Jesus Jeá Wayá nuwachin uwejnum achik iniantkimiayi. Túram nantakmiayi.</VERS>
      <VERS vnumber="26">Nu Túramu Ashí nu nunkanam etsernarmiayi.</VERS>
      <VERS vnumber="27"> Nuyá Jesus wéakui Jimiará shuar jii kusuru untsumki weriarmiayi. "Uuntá, ii Uuntri Tawit ame weatrum asamtai iin waitnenkarturta" tiarmiayi.</VERS>
      <VERS vnumber="28">Jesus Jeá wayamtai jii kusuru tariarmiayi. Tura Jesus aniasar "Juna Túramniaiti Túrutrumek?" Tímiayi. Niisha "Ee, Uunta" tiarmiayi.</VERS>
      <VERS vnumber="29">Tuíniakui Jesus ni jiin antinkiar Tímiayi "Atum nekas Enentáimtarmena Núnisan Túrunati."</VERS>
      <VERS vnumber="30">Nujai jii pénker ajasarmiayi. Nuyá Jesus "Etserkairap. Shuar penké Nekáwarain" Tímiayi.</VERS>
      <VERS vnumber="31">Támaitiat Jíinkiar Jesus Túramun Ashí nu nunkanam etserkarmiayi.</VERS>
      <VERS vnumber="32">Nuyá wenai shuar yajauch wakantruku chichachun Jesusan itiariarmiayi.</VERS>
      <VERS vnumber="33">Tura Jesus yajauch wakanin jiiki awemamtai nu chichachu chichakmiayi. Ashí nuna iisar ti Enentáimprarmiayi. Tura tiarmiayi "Yáunchusha Israer nunkanam jujai métek Túramu penké atsuwiti."</VERS>
      <VERS vnumber="34">Antsu Pariséuka yajauch Enentáimtuiniak tiarmiayi "Nu shuar iwianchi uuntri kakarmarijiai yajauch wakanin jiiki akupeawai."</VERS>
      <VERS vnumber="35"> Jesus Ashí péprunam we ni iruntairin Wayá "Yus akupeana nui Enkemátarum" tu etsermiayi. Tura Ashí Nánkamas sunkurjai Jáiniancha Tsuármiayi.</VERS>
      <VERS vnumber="36">Shuaran iisar murik Wáinchatia Núnis pimpikiar tura Kúntuts pujuinia asamtai waitnentrarmiayi.</VERS>
      <VERS vnumber="37">
      </VERS>
      <VERS vnumber="38">Nuyá ni unuiniamurin Tímiayi "Ju aents Yus-Chicham ujaktiniaitji Yus-shuar ajasarat tusar. Nu takat ti Núkap awai tura takarin ishichik ainiawai. Nu takatka Júuktinia aintsankete. Júuktin tsawant jeamtai takau Táasmatai takamtikin ujaktin átsuk takaun akupkat tusa. Atumsha Núnisrumek Yus seatarum ni shuarin akupak aentsun Júukarat tusarum."</VERS>
    </CHAPTER>
    <CHAPTER cnumber="10">
      <VERS vnumber="1"> Nuyá Jesus tuse (12) unuiniamurin achik Yusa kakarmarin Súsarmiayi yajauch wakanin shuara Enentáiya jiiki akupkatniun. Núnisan Ashí sunkurjai Jáinian Tsuárartinian susamiayi.</VERS>
      <VERS vnumber="2">Ju ainiawai Jesus tuse (12) unuiniamurin achikiarmia nu: Emka Semun Núnisan Pitru Náartiniuyayi. Nuyá ni yachi Antres. Nuyá Nuámtak Yáchintin Jakupusha Juansha, Sepetéu Uchirí armia nu.</VERS>
      <VERS vnumber="3">Nuyá Jiripi, Parturumí, Tumas, Mateu. Mateusha Kuítian achiniuyayi. Arpeu Uchirí Jakupusha. Ripíu Núnisan Tateu Náartiniuyayi.</VERS>
      <VERS vnumber="4">Asump~i Semunsha Nuyá Jútas Iskariúti Jesusan ukunam surukmia nu. Nu tuse (12) achikma ármiayi.</VERS>
      <VERS vnumber="5"> Nu tuse (12) unuiniamurin Jesus Júnis chicharak akupkarmiayi. "Israer-shuarcha matsatmanum weerap. Samaria nunkanam péprunam weerap.</VERS>
      <VERS vnumber="6">Antsu Israer-shuar murikiua ainis Yusaiya Wáakaru ainia nu weritiarum.</VERS>
      <VERS vnumber="7">"Tsawant ishichik ajasai Yus Jú nunkanam akupin ajastin" tu etserki wetarum.</VERS>
      <VERS vnumber="8">Tunamarusha Chíkich sunkurjai jainia nusha tsuartarum. Jakasha iniantkitiarum. Yajauch wakancha shuara Enentáiya jiiki awematarum. Nu Túratin Kuítchajai kakaram susamuitrume, tuma asamtai atumsha Ashí ántrarmek Túratarum.'</VERS>
      <VERS vnumber="9">`Kurisha Ashí kuitcha jukiirap.</VERS>
      <VERS vnumber="10">Uyuncha jukiirap. Sapatcha tura ushukrustincha jukiirap. Antsu chikichik Pushí jukitiarum. Takau asakrumin yurumkan ajampramsartin ainiawai.'</VERS>
      <VERS vnumber="11">`Péprunam jearmesha pénker shuar Wáinkiarum nui wayarum tuke nuin pujustarum.</VERS>
      <VERS vnumber="12">Nu jeanam wayamsha "Ju jea shiir Atí" Titiá.</VERS>
      <VERS vnumber="13">Nekas pénker shuaraitkiunka shiir ajasarti. Antsu nu shuar pénker itiarmachkunka shiir ajascharti.</VERS>
      <VERS vnumber="14">Tura Nánkamsan atumin awaintiamainiachkuinkia anturtamainiachkuinkia Nuyá Jíinkitiarum. Nu shuar yajauch ásarmatai Jíinkirum Atumí naweya nunka japimiarum ikiuktiarum. Ni tunaari aents nekaawarat tusarum Túratarum.</VERS>
      <VERS vnumber="15">Nu shuaran nekapsatin tsawant jeamtai Yus Asutiáshtatuak. Sutum péprunmaya shuara nankaamas Kumura péprunmaya shuarnasha nankaamas Yus Asutiáttawai nu shuaran' Tímiayi.</VERS>
      <VERS vnumber="16"> `Aneartarum. Wisha murik yawanum akupkatniua aintsanak akupeajrume. Tuma asamtai shiir nawamkartin áyatrum aneartarum.</VERS>
      <VERS vnumber="17">Yajauch shuarjai aneartarum. Akupniunam juramkiartatui. Israer-shuar iruntainiam asutiamawartatui.</VERS>
      <VERS vnumber="18">Wíi shuar asakrumin uuntnumsha tura Nuyá akupniunmasha juramkiartatui. Núnisrum akupniuncha tura Israer-shuarchancha winia chichamur ujaktatrume.</VERS>
      <VERS vnumber="19">Tura akupniunam surutmakakrumnisha wariniak Títiaj tu Enentáimprairap. Nui uuntjai chichaakrumin Yus Títinian jintintramattarme.</VERS>
      <VERS vnumber="20">Nuinkia átum Enentáimmiajai chichaschattarme antsu Atumí Apari Yusa Wakaní atumin chichamtikramsattarme.'</VERS>
      <VERS vnumber="21">`Shuar ni yachincha Máawarti tusa suruktatui. Apasha ni Uchirín surukartatui. Uchisha ni Aparín Máawarti tusa surukartatui.</VERS>
      <VERS vnumber="22">Tura Wíi shuar asakrumin mash Muíjramkartatui. Tura tuke katsuntea nu uwemprattawai.</VERS>
      <VERS vnumber="23">Chikichik péprunam yajauch awajtamainiakui Chíkich péprunam pisartarum. Wi Aents Ajasuitjai. Tuma asan nekasan Tájarme, átum Israer-shuar mashi ujatsrumnin wantinkiattajai.'</VERS>
      <VERS vnumber="24">`Unuiniamuka niin unuiniana nuna nankaamaschaiti. Takarniusha ni uuntri nankaamaschaiti.</VERS>
      <VERS vnumber="25">Unuiniamuka niin unuinia nujai métek ajaska maak. Takarniusha ni uuntrijiai métek ajaska maak. Wátsek, Winia Atumí uuntrin "Iwianchi uuntri" Túrutainiakui atumniasha nuna nankaamas yajauch turamtatui.'</VERS>
      <VERS vnumber="26">`Tuma asamtai aentska ashamkairap. Ashí uukma nu paant nekanattawai.</VERS>
      <VERS vnumber="27">Ishishmasan kiritniunam ujaajrumna nu, Tsawái kakantrarum etserkatarum.</VERS>
      <VERS vnumber="28">Aya ayashin main ainia nu ashamkairap. Wakanin Máachmin ainiawai. Antsu wakanniasha ayashniasha mai jinium emesramnia asamtai Yus ashamkatarum.'</VERS>
      <VERS vnumber="29">`Jimiará chinki penké ishichik kuitjai surukmin ainiawai. Túmaitiat Yus tsankateachkuinkia Nunká jaka iniainiatsui.</VERS>
      <VERS vnumber="30">Ame intiashmisha mash nekapmarmaiti.</VERS>
      <VERS vnumber="31">Nu asamtai Jákatin ashamkairap. Yusjai átumka ti Untsurí chinkijiai nankaamas pénkerchakaitrum.'</VERS>
      <VERS vnumber="32">`Ashí shuar Ashí iimiainiain Winia natsantruiniatsna Núnaka Winia Apar Yakí nayaimpiniam pujana nui natsantrashtatjai.</VERS>
      <VERS vnumber="33">Antsu shuar iimiainiain Winia natsantra Núnaka Wisha Yakí nayaimpiniam winia Apar pujana nui natsantrattajai.'</VERS>
      <VERS vnumber="34">`Ashí shuar nawamnaikiar shiir pujusarat tusan ju nunkanam Táchaitjai. Nuna Túrat tusarum Enentáimturairap. Antsu wi tamaajai shuar pénker ajasarmatai yajauch shuar niin nakitrartatui.</VERS>
      <VERS vnumber="35">Shuar ni Aparín nakitrattawai. Nuwasha Nukurín nakitrattawai. Najatísha Tsatsarín nakitrattawai.</VERS>
      <VERS vnumber="36">Tuma asa shuar ni shuarijiai nemasrintin ártatui.'</VERS>
      <VERS vnumber="37">`Shuar ni Aparíncha Nukuríncha Wijiai nankaamas aneakka Wíi shuar áchamniaiti. Núnisan ni Uchiríncha nawantrincha nankaamas aneakka Wíi shuar áchamniaiti.</VERS>
      <VERS vnumber="38">Tura Ashí Wáitsatniun surimiatsuk ni Krúsrin yanaki Jukí nemartachkunka Wíi shuar áchamniaiti.</VERS>
      <VERS vnumber="39">Aya Jú nunkanam pénker pujustaj tana nu ni iwiaakmarin emesrattawai. Tura Winia anentu asa ju nunkanam pénker pujustinian Páchiatsna nu tuke shiir pujustatui.'</VERS>
      <VERS vnumber="40">`Atumin itiaarma nuka Winia itiaarui. Tura itiaarea nuka Winia akuptukmia nunasha itiaawai.</VERS>
      <VERS vnumber="41">Yúsnan etserniuncha Yúsnumia Winiá asamtai itiaakka etserin Akínkiáttana nujai métek Akínkiáttawai. Pénker Shuárnasha pénker asamtai itiaakka pénker shuar Akínkiáttana nujai métek Akínkiáttawai niisha.</VERS>
      <VERS vnumber="42">Uchincha Wíi shuar asamtai Entsá michan shikirak Súsanka Imiá nekas nusha Akínkiáttawai." Tu Tímiayi Jesus.</VERS>
    </CHAPTER>
    <CHAPTER cnumber="11">
      <VERS vnumber="1"> Tura tuse (12) unuiniamurin Jesus tinia akupkar Niisha Nú nunka péprunam we Yus-Chichaman Jintíak etserkamiayi.</VERS>
      <VERS vnumber="2">Tura Juan sepunam enkemas Kristu Túramun antukmiayi. Antuk ni unuiniamurin Jímiaran Jesusai akupkamiayi.</VERS>
      <VERS vnumber="3">Tura Jesusan aniasarmiayi "Nekas ame Kristu Yus akupkamu Tátinia nukaitiam. Kame chikichak Nákastataj~i?"</VERS>
      <VERS vnumber="4">Tutai Jesus Tímiayi "Waketkirum Ashí ántarmena nusha Wáintrumna nusha Juan ujaktarum.</VERS>
      <VERS vnumber="5">Kusurusha Wáinmainiawai. Shutuapsha wekainiawai. Tunamarusha pénker ajainiawai. Empekarusha ántuiniawai. Jákarusha nantainiawai. Tura Kuítrinchanmasha uwempratin chicham ujakmaiti. Nu ujaktarum.</VERS>
      <VERS vnumber="6">Túrasha yawetsuk Winia tuke shiir Enentáimturna Nú shuar shiir átatui." Jesus nuna tutai waketkiarmiayi.</VERS>
      <VERS vnumber="7"> Waketkiarmatai shuar Káunkarun Jesus Juánkan pachis áujmatmiayi. "Shuar atsamunmasha Warí werimiarum? Pintiu nase Umpúam Atúu we Juní we ajana nuka iistai tusarumek wémarum? Kame Juankka Nú shuarchaiti.</VERS>
      <VERS vnumber="8">Nuikia Warí werimiarum. Shuar pénker iwiarmampra iistai tusarmek wémarum? Warí, pénker iwiarmampraka uunta jeen pujuiniatsuk.</VERS>
      <VERS vnumber="9">Nuikia Warí werimiarum. Yúsnan etserniuk werimiarum? Maa, Túrachmashiuram. Túrasha Juankka yaunchu etserniu nankaamas Enentáimtustiniaiti.</VERS>
      <VERS vnumber="10">Yaunchu Yus-Papinium aarmaiti: "Winia akatramurun amiini emka akupeajai ame jintimin iwiarat tusa." Juan nu akatramuiti.</VERS>
      <VERS vnumber="11">Nekasan Tájarme, shuar imiakratin Juanjai nankaamas uunt atsuwiti. Tuma ain Yus akupeamunam pachiinia nu shuarnaka, nekasmianchancha, Juanjai nankaamas shiir Enentáimtustiniaiti. Tuma asamtai nui pachiinkiatin Enentáimpratarum.'</VERS>
      <VERS vnumber="12">`Kakaram shuarka imiakratin Juan Támia Nú tsawantnumia Yus akupeamunam ti pachiinkiatniun wakeruiniak kakarmajai pachiinkiatniun Enentáimiainiawai.</VERS>
      <VERS vnumber="13">Juan pujumia Nú yaunchu Ashí Yúsnan etserin armia nusha tura Muisais akupkamusha Yus akupin ajastinian etserkarmiayi.</VERS>
      <VERS vnumber="14">Yaunchu Yúsnan etserin "Kristu Táatsain Erías Tátiniaiti" Tímiayi. Tura nekaatin wakerakrumka Juan nu Eríasaiti.</VERS>
      <VERS vnumber="15">Antuktin jeakrumka nekaatarum.'</VERS>
      <VERS vnumber="16"> `Ju aentsnasha warijiai métek nakumkataj? Uchijiai métek ainiawai. Ni aijiai iruntrar nakurustaj Táyatan Tuíniawai</VERS>
      <VERS vnumber="17">"Námpera ainis nakurustaitsar peem umpuarji Túrasha Jantsemáchurme. Nuyá iwiarsatniua ainis nakurustaitsar íwiareakur kantamtai Kantamáji Túrasha átum uutcharme."</VERS>
      <VERS vnumber="18">Atumsha Núnisaitrume. Kame Juan Núkap yurumtsuk nijiamchincha úmutsuk wekaimiayi. Túmakui átumka "Yajauch wakantrukuiti" Tímiarme.</VERS>
      <VERS vnumber="19">Nuyá Wisha Aents Ajasu Támajai. Tura yurumeakui tura úmakui "Ti yurumin ti nampenaiti. Ashí yajauch shuaran amikrinti" Túrutrume. Wátsek, wi Túramujai Yus nekas nékamu nekanattawai."</VERS>
      <VERS vnumber="20">Nuyá tujintiamun Túramiania Nú peprunmaya shuaran pachis Jesus chicharkamiayi. Tuma ain Nuyá shuar ni Enentáin Yapajiácharu asamtai juna chicharkamiayi.</VERS>
      <VERS vnumber="21">"Wáinkiatá, Kurasín péprunmayatiram, Petsaitia péprunmayatirmesha. Nui aents tujintiamun ti Túraitjai. Tiru péprunmasha Setun péprunmasha nu tujintiamu Túramuitkiuinkia yaunchu ni Enentáin Yapajiáwaraayi. Túrawar Kúntuts pujutai Pushín entsarar yunkunim ajakiaraayi.</VERS>
      <VERS vnumber="22">Tura Wisha Tájarme, nekapsatin tsawant jeamtai Yus atumin Tí asuttiamattarme. Tirunmaya shuaran nankaamas tura Setunnumia shuaran nankaamas asuttiamattarme.'</VERS>
      <VERS vnumber="23">`Tura atumsha Kapernáum péprunmayatirmesha, Ashí nankaamas nankaamantu ajastin Enentáimtumarme. Antsu Ashí emestamprartatui. Atumiin aents tujintiamun ti Túraitjai. Sutuma péprunam nu tujintiamu Túramuitkiuinkia nu pepru yamaisha tuke aayi.</VERS>
      <VERS vnumber="24">Tura Wisha Tájarme, nekapsatin tsawant jeamtai Yus Sutumanmaya shuar nankaamas atumin asuttiamattarme."</VERS>
      <VERS vnumber="25"> Nuyá Jesus Tímiayi "Shiir Enentáimtajme, Aparu, Ashí nayaimpisha nunkasha uuntrinme. Tuma asam Ame Túram nu ti unuimiaru Enentáimtumainia Nuyá úukuitme antsu uchichia ainis nankaamantu Enentáimtumainiatsna Nú shuar paant awajtusuitme.</VERS>
      <VERS vnumber="26">Ame, Aparu, Núnis wakera asam Túraitme.'</VERS>
      <VERS vnumber="27">`Winia Apar Ashí surusuiti. Wisha ni Uchirí asamtai Winia nékarui. Tura Chíkich Winia nekas nekarainiatsui. Yus Apancha Wiki nékajai. Tura Wi wakeraj Nú shuaran winia Aparun paant awajtajai. Nu shuarsha winia Aparun nékainiawai.</VERS>
      <VERS vnumber="28">Ashí pimpikniutirmesha itiurchat pujarmena nusha Winí winitiarum. Túrakrumninkia ayamtikrattajrume.</VERS>
      <VERS vnumber="29">Wi kajechu asan tura péejchach Enentáimin asamtai Winí winirum unuimiartarum. Winia chichamur ántakrum Umíakrumninka Atumí Wakaní ayamprattawai.</VERS>
      <VERS vnumber="30">Atumin akuptaj Nú Túratin Yúpichuchiiti. Káarkasha Wi Súajrumna nu wampuchiiti" Tímiayi Jesus.</VERS>
    </CHAPTER>
    <CHAPTER cnumber="12">
      <VERS vnumber="1"> Nuyá Jesus ayampratin tsawantai ajanman ajapenin nankaamamiayi. Ni unuiniamurisha tsukarar trikiu neren majusar Yukí wekasarmiayi.</VERS>
      <VERS vnumber="2">Pariséu shuarsha nuna Wáinkiar Jesusan aniasarmiayi "Iista, ame unuiniamuram ayampratin tsawantai Túratin surimkiamua nuna Túruiniawai."</VERS>
      <VERS vnumber="3">Tutai Jesus Tímiayi "Yaunchu uunt akupin Tawitcha tura nemarniusha tsukamainiak Túrawarmia nu ántichukaitrum.</VERS>
      <VERS vnumber="4">Yusa Uunt Jeen Wayá Yus iniaktusma tantan Yuámiayi. Nu tantasha aya Israer-patrik Yúatin asamtai Tawitniasha tura ni nemarin ana nunasha suritkiamuyayi. Túmain Yúawarmiayi.</VERS>
      <VERS vnumber="5">Muisais akupkamunam aarma nu áujsachukaitrum. Israer-patrikia ayampratin tsawantai takainiayatan nusha tunaachuiti.</VERS>
      <VERS vnumber="6">Nekas Tájarme, Yamái Yusa Jeen Enentáimtustinia nuna nankaamas Wíniaka Aents Ajasuitjiana nu, nekas Enentáimtursatniuitrume.</VERS>
      <VERS vnumber="7">Yus-Papinium tawai: "Murik maam Winia surusum nujai "maakete" Tátsujai. Antsu waitnenkartutain wakerajai." Nu chicham nekas nékaitkiurmeka Yamái Túrarmena Núnisrum Tunáa Túrachu ántrarum Súmamtikiachaintrume.</VERS>
      <VERS vnumber="8">Wi Aents Ajasu asan ayampratin tsawantan uuntrintjai."</VERS>
      <VERS vnumber="9">Jesus Nuyá wé Israer-shuar iruntainiam wayamiayi.</VERS>
      <VERS vnumber="10">Nui shuar ámiayi ni uwejé jaka. Tura Jesusan ántar nekapsatai tusa wakeruinia ásar aniiniak "Ayampratin tsawantai jaa shuar tsuarminkiait?" tiarmiayi.</VERS>
      <VERS vnumber="11">Tutai Jesus Tímiayi "Atumsha Atumí Murikrí ayampratin tsawantai waanam akaiki iniamtai jusatai tusarum wéchaintrupash.</VERS>
      <VERS vnumber="12">Antsu shuarka murikjai nankaamaschakait. Tuma asamtai ayampratin tsawantaisha pénker ana nu Túramniaiti."</VERS>
      <VERS vnumber="13">Tinia iniais aishmankan uwejé jakan Tímiayi "Uwejém takuitia." Tutai uwejé Takuí Chíkich uwejéjai métek pénker ajasmiayi.</VERS>
      <VERS vnumber="14"> Nuna Túramtai Pariséu shuarsha aa Jíinkiar Jesus itiurak Máawaintiaj~i tusar chichaman najatiarmiayi.</VERS>
      <VERS vnumber="15">Jesus niin Máatniun nekaama Nuyá Jíinkimiayi tura wéakui Untsurí shuar nemariarmiayi. Untsurí Jáiniancha Tsuámiayi.</VERS>
      <VERS vnumber="16">Tsuar "etserkairap" tinia akupiarmiayi.</VERS>
      <VERS vnumber="17">Yaunchu Yúsnan etserin Isayas Tímia nu uminkiati tusa Túrunamiayi. Niisha juna aarmiayi:</VERS>
      <VERS vnumber="18">"Júiti Wi achikmaj nu. Niisha Wi Tájana nuna umin asamtai ti aneakun Niijiai waraajai. Winia Wakantru kakarmarin takamtsuk susattajai. Túramtai winia uwempratin chichamprun Ashí Israercha nunkanmasha etserkattawai.</VERS>
      <VERS vnumber="19">Jiakchattawai tura kakaram chichaschattawai. Winia anturtukarat tusa péprunam weak untsukchartatui.</VERS>
      <VERS vnumber="20">Akupin ajatsuk shuar pintiu punua Núnis pimpiru ainia nuna Kúpitsuk Yáintatui. Núnisan shuar ji yama Ikiapámu ainis kakarmachu ainia nuna ikiajniatsuk Ikiakártatui. Tura Ashí nupetak ti pénker kakaram akupin ajastatui.</VERS>
      <VERS vnumber="21">Tura Israer-shuarchasha Niin nekas Enentáimtusartatui."</VERS>
      <VERS vnumber="22"> Nuyá Jesusan shuar yajauch wakantrukun itiariarmiayi. Nu shuar jii kusurusha chichachusha ámiayi. Tura Jesus Tsuármatai paant iimsamiayi tura chichakmiayi.</VERS>
      <VERS vnumber="23">Nuna Wáinkiar shuar shiir Enentáimprar tiarmiayi "Tawitia Uchirí pampanku iniannamu uwemtikkiartin Tátinia Nuáshit?"</VERS>
      <VERS vnumber="24">Tura Pariséu shuarsha nuna antukar yajauch Enentáimtuiniak tiarmiayi "Juka iwianchi Kapitiántrin Pirsepún umirniuiti. Tuma asa nuna kakarmarijiai yajauch wakanin jiiki akupeawai."</VERS>
      <VERS vnumber="25">Jesus tu Enentáimainian neka asa Tímiayi "Nú nunkanmaya shuar nuamtak kajernaiyakuinkia Nú nunka wari meserchattawak. Núnisan nuamtak shuar Ní shuarjai Mánainiakka amunaikchartatuak.</VERS>
      <VERS vnumber="26">Núnisan íwianch nuamtak jiiki akupnainiakka Máanaikiar Wárik amuukashtatuak.</VERS>
      <VERS vnumber="27">Kame Wi Pirsepú iwianchi kakarmarijiai iwianchin jiiki akupeakuinkia Atumí Uchirísha yana kakarmarijiain jiiki akupena? Ni Túramurijiai átum awajirma nekamatarum.</VERS>
      <VERS vnumber="28">Wi Yusa Wakaní kakarmarijiai yajauch wakanin jiiki akupea asamtai atumsha Yusa akupeamuri atumiin jeartamarmena nu nekaatniuitrume."</VERS>
      <VERS vnumber="29">`Iista. Shuar kakaram shuara Kuítrin kasarkatin wakerakka emka kakarman Jinkiá aya Túran ni jeen Wayá kasarkamniaiti. Wi iwianchin Jíikmiajai uunt iwianch nupetkamua nu nekaamniaiti.'</VERS>
      <VERS vnumber="30">`Wijiai tsanin pujatsna nuka winia nemasruiti. Núnisan Winia Yáintsuna nu aya itiurchat Nájateawai.'</VERS>
      <VERS vnumber="31">`Tuma asamtai Tájarme, Ashí shuar Tunáa Túruinia nusha yajauch chichainia nusha tsankuratin awai. Antsu Yusa Wakanin yajauch chicharin ainia nuka tsankurashtiniaiti.</VERS>
      <VERS vnumber="32">Winiasha Aents Ajasuitjiana nuna yajauch chichartuinia Nú shuarsha tsankuramniaiti. Tura Yusa Wakanin yajauch áujmatainia nuka penké tsankurachminiaiti. Ju nunkanmasha tura ukunmasha tsankurnarchattawai' Tímiayi.</VERS>
      <VERS vnumber="33">`Yutai numi pénkeran nereawai. Tseas numisha yajauchin nereawai. Ni nerejai numi nekaamniaiti. Núniskete atumjai.</VERS>
      <VERS vnumber="34">Tseas wenunniutirmesha, atumsha itiurak Imiá yajauchitirmesha pénker chichamsha chichastarum? Shuar ni Enentáin Enentáimna nuna chichaawiti.</VERS>
      <VERS vnumber="35">Pénker shuar pénker Enentáimiu asa shiir chichaawiti. Tura yajauch shuar yajauch Enentáimiu asa yajauch chichaawiti.</VERS>
      <VERS vnumber="36">Tura Wisha Tájarme, nekapsatin tsawant jeamtai Ashí Enentáimtsuk chichakma nuna Yúsan paant ujakartatui.</VERS>
      <VERS vnumber="37">Iis, ame chichammijiai nekanattarme. Pénker chichakuitkiumka sumamashtatme. Tura pénker chichakchaitkiumka sumamattame."</VERS>
      <VERS vnumber="38"> Pariséu shuarsha Israer-shuara jintinniurisha Jesusan chicharuk "Uuntá, ame Yúsaiyaitjai tusam nayaimpinmaya kakarmajai iniakmamu Túrata, iisha Wáinkiatai" tiarmiayi.</VERS>
      <VERS vnumber="39">Tutai Jesus Tímiayi "Shuar yajauch tura Yúsan Enentáimtachu ásar nayaimpinmaya iniakmamun seainiawai. Tuma asamtai, áyatik yaunchu Junas Túrunamu iniakmastiniaiti.</VERS>
      <VERS vnumber="40">Junas menaintiu kashi menaintiu tsawantcha namaka ampujen enkemsamiayi. Núnisnak Wi, Aents Ajasu asan, menaintiu kashi menaintiu tsawantcha Nunká jakan tepestatjai.</VERS>
      <VERS vnumber="41">Junás Níniwi péprunmaya shuaran Yus-Chichaman etserkamtai nu shuar ni tunaarin Enentáimtusar ni Enentáin Yapajiáwarmiayi. Tura jui Yamái Junasa nankaamas etserin Pujawai.wiitjai nusha, tura anturkachuitrume. Tuma asamtai nekapsatin tsawant jeamtai Níniwinmaya shuar Juyá shuaran Súmamtikiawartatui.'</VERS>
      <VERS vnumber="42">`Yaunchu nuwa yajaya shuaran uunt akupniuriyayi. Nu nuwa Sarumún ti neka asamtai niin anturkataj tusa tarimiayi. Tura jui Yamái Sarumúnjai nankaamas anturkamnia pujawai. Nusha Wiitjai. Tuma asamtai nekapsatin tsawant jeamtai nu nuwa Juyá shuaran Súmamtikiawartatui' Tímiayi.</VERS>
      <VERS vnumber="43">`Shuara Enentáiya yajauch wakan Jíinkin yumi penké Yútatsna nui wéawai. Tura nui pénker pujustinian Wáinkiach ataksha waketkitniun Enentáimiui.</VERS>
      <VERS vnumber="44">"Wi Jíinkimiaj nui waketkittiajai" tawai. Tura waketki shuara Enentáin pénker iwiaramu tura ankantan Wáiniak</VERS>
      <VERS vnumber="45">ni ain siati (7) iwianchin niijiai nankaamas yajauchin Itiá shuara Enentáin Enkemáwartatui. Túrunamtai nu shuar nuiki Núna nankaamas yajauch ajastatui. Núnisan Juyá shuar Túrunawartatui" Tímiayi Jesus.</VERS>
      <VERS vnumber="46"> Jesus nu shuarjai tuke chichaak pujai ni Nukurísha ni Yachísha tariarmiayi. Tura aa wajasar Niijiai chichastaj tiarmiayi.</VERS>
      <VERS vnumber="47">Túramtai Jesusan ujakar "Ame nukusha yatsumsha aa wajasar chichastaj turamainiawai" tiarmiayi.</VERS>
      <VERS vnumber="48">Chichaman ujakmia nuna Jesus Tímiayi "Ya ainia winia nukursha winia yatsursha?"</VERS>
      <VERS vnumber="49">Nuyá ni unuiniamurin iniakmas Tímiayi "Ju ainiawai winia nukur tura winia yatsursha.</VERS>
      <VERS vnumber="50">Ashí shuar winia Apar nayaimpiniam pujana nu wakeramun umiiniana nu winia yatsur winia umar winia nukur ainiawai" Tímiayi.</VERS>
    </CHAPTER>
    <CHAPTER cnumber="13">
      <VERS vnumber="1"> Nu tsawantai Jesus ni jeeya Jíinkin antumianka Kánmatkarin pujusmiayi.</VERS>
      <VERS vnumber="2">Tura ti Untsurí shuar Káunkarmatai kanunam enkemar nui pujusmiayi. Shuarsha antumianka Kánmatkarin pujusarmiayi.</VERS>
      <VERS vnumber="3">Túrunawarmatai Untsurí métek-taku chichamjai unuiniamiayi. "Atsaamin atsaamprataj tusa Jíinkimiai, Tímiayi.</VERS>
      <VERS vnumber="4">Atsaamki wesa arakri jintia Písunmasha iniaarmai. Tura chinki tariar yuawarmai.</VERS>
      <VERS vnumber="5">Chikichcha kaya írunmanum iniaarmai. Nunka ishichik asamtai Wárik tsapainiarmai.</VERS>
      <VERS vnumber="6">Tura nantu etsantramtai pénker Kankáprúrcharu asa sukuam Káararmai.</VERS>
      <VERS vnumber="7">Chikichcha Jankí nupanam iniaarmai. Tura janki Wárik tsakar nupetak ajakramai.</VERS>
      <VERS vnumber="8">Chikichcha pénker nunkanam iniaarmai. Nusha pénker nerekar Chíkich siansha (100) nerekarmai. Tura chikichcha sesenta (60) nerekarmai. Tura chikichcha trainta (30) nerekarmai.</VERS>
      <VERS vnumber="9">Kuishim ákuinkia antuktarum" Tímiayi.</VERS>
      <VERS vnumber="10">Nuyá ni unuiniamurin Jesusan taruntar aniiniak "Urukamtai aya métek-taku chichamjai ju shuar unuiniam?" tiarmiayi.</VERS>
      <VERS vnumber="11">Tutai Jesus Tímiayi "Urukuk ju nunkanam Yus akupin ati, nuka yaunchu nekanachmiayi. Tura yamaikia Yus Ashí nuna atumin paant iniakturmawai. Antsu Chíkich nuna nekaachmin ainiawai.</VERS>
      <VERS vnumber="12">Kame Núkap takakna nu shuar Nú nukap patatnaktatui tura ti Núkap takustatui. Antsu ishichik takakna nuka ishichik takakuk juruktiniaiti. Núnisan Yusna ti nekarum Nú Núkapka Yúpichuch nekaattarme. Tura ishichik nékarum Wárik kajinmatkittiarme.</VERS>
      <VERS vnumber="13">Tuma asamtai aya métek-taku chichamjai unuiniajai. Nú shuarka iiniayatan Wáiniáiniatsui. Antuiniayatan ántachua Núnis nékainiatsui. Túmainiak Winia nekarainiatsui.</VERS>
      <VERS vnumber="14">Nujai yaunchu Yúsnan etserin Isayas timia nu uminkiaiti. Juna Tímiayi: "Ti ántayatrum anturkashtatrume. Wáiniatrumsha nekaashtatrume.</VERS>
      <VERS vnumber="15">Ju shuara Enentái Kátsuram ásar pénkera nuna nakitiainiawai. Nu asamtai pénker ántuiniatsui, jiisha Pusá ainis ainiawai. Túrachkunka paant nekaawarainti, tura nekas antukarainti, tura Enentáijiai Enentáimias Winia tsuarat tusa tarutiarainti."</VERS>
      <VERS vnumber="16">Tura átumka paant wainkia asarum pénker anta asarum Shíiraitrume.</VERS>
      <VERS vnumber="17">Nekasan Tájarme, Untsurí Yúsnan etserniusha tura pénker shuarsha átum Yamái Wáintrum nuna Wáinkiatniun wakeruiniayatan Wáinkiacharmiayi. Tura átum Yamái ántarme nuna antuktinian wakeruiniayatan antukcharmiayi' Tímiayi.</VERS>
      <VERS vnumber="18">`Ayu, antuktarum. Atsaampramu chichaman paant jintintiatjarme.</VERS>
      <VERS vnumber="19">Arak jintia Písunam iniaararma nuka shuar Yus-Chichaman ántayatan ni Enentáin ikiuiniatsna Núiti. Tura íwianch nu Yus-Chicham ni Enentáin atsaampramu ainis antukman kajinmatkiawai.</VERS>
      <VERS vnumber="20">Arak kaya írunmanum iniaarma nuka shuar Yus-Chichaman antuk waras umirainia Núiti.</VERS>
      <VERS vnumber="21">Tura Núkap kankaprurcharu ásar katsuiniatsui. Antsu itiurchatan ínkiuiniak tura Yus-Chichaman wakeruinia ásarmatai Chíkich yajauch áujmatam Wárik iniaisar ikiuiniawai.</VERS>
      <VERS vnumber="22">Arak Jankí nupanam iniaarma nuka shuar Yus-Chichaman antuk emka umirniua Núiti. Tura ju nunkanam írunna nuna tuke Páchiniak ni Kuítrincha ti Enentáimtuinia ásarmatai Ashí Yus-Chichaman Enentáimtamun Núpeteawai. Tuma asamtai nu aentsnum Yus-Chicham atsaampramu nereatsui. Yus-Chicham ni Enentáin takasma atsawai.</VERS>
      <VERS vnumber="23">Tura árak pénker nunkanam iniaarma nuka shuar Yus-Chichaman antuk pénker umirainia Núiti. Tura pénker nerenawai. Chíkich sian (100) nerekarma Núnis chikichcha sesenta (60) nerekarma Núnis chikichcha trainta (30) nerekarma Núnis ainiawai" Tímiayi Jesus.</VERS>
      <VERS vnumber="24"> Jesus ataksha ju métek-taku chichaman áujmatsamiayi. "Shuar Yus akupeamunam pachiinkiartin Júnisaiti. Shuar pénker arakan, Tríkiun ni nunken araamai.</VERS>
      <VERS vnumber="25">Tura Ashí kanararmatai nemasri kashi taa trikiu arakmanum yajauch nupan aratak ikiukmiai.</VERS>
      <VERS vnumber="26">Trikiu tsapakar nereakui Nuyá yajauch nupasha Nusháa nereku asa ti paant ajasmai.</VERS>
      <VERS vnumber="27">Nuna iisar takainia nu ni uuntrin Werí tiarmai "Uunta, pénker arak araachmakam. Itiura jusha yajauch nupasha tsapakuit?"'</VERS>
      <VERS vnumber="28">`Tutai nérentin timiai "Winia nemasur arakuiti." '`Takui ni takarniuri tiarmai "Yajauch nupan uwerat tusam wakeramek?" '</VERS>
      <VERS vnumber="29">`Tutai timiai "Atsá, uwerairap. Yajauch nupa uweaj tukamarum trikiu uweniirum.</VERS>
      <VERS vnumber="30">Iniaisatarum. Antsu métek tsakakti. Júuktin tsawant jeamtai winia takartinian emka yajauch nupan uwer irumar jinkiawarat tusan akupkartatjai. Tura aesawartatui. Tura trikiu neren Júukar pénker ikiusarat tusan akupkartatjai" timiai" Tímiayi Jesus.</VERS>
      <VERS vnumber="31">Jesus ataksha métek-taku chichaman áujmatsamiayi. "Shuar Yus akupeamunam pachiinkiartin mustasa jinkiaiya aintsankete. Shuar pénker nunken araamai.</VERS>
      <VERS vnumber="32">Mustasa Jinkiáikia Imiá uchichiitiat Tsapái tsakaakka Ashí numichijiai nankaamas uunt ajawai. Ti uunt asamtai chinki ni kanawen pasunmainiawai" Tímiayi Jesus.</VERS>
      <VERS vnumber="33">Núnisan Chíkich métek-taku chichaman áujmatsamiayi. "Shuar Yus akupeamunam pachiinkiartin karinia aintsankete. Nuwa nijiamchiniam karinia enkea mashi Páchimiawai. Tura nu mash karimtikiawai" Tímiayi.</VERS>
      <VERS vnumber="34">
      </VERS>
      <VERS vnumber="35">Ashí nuna Jesus métek-taku chichamjai áujmatsamiayi. Yaunchu Yúsnan etserin timia nu uminkiati tusa Túramiayi. Etserin juna aarmiayi: "Métek-taku chichamjai áujmattiatjai. Yámankamtaiknumia nékashtain etserkattajai" tu aarmiayi. Nu asamtai aya métek-taku chichamjain áujmatmiayi Jesus.</VERS>
      <VERS vnumber="36">Nuyá shuaran ikiukin Jesus Jeá Támiayi. Túramtai ni unuiniamuri tariar "Yajauch nupa áujmatmena nu paant awajsata" tiarmiayi.</VERS>
      <VERS vnumber="37">Tutai Jesus Tímiayi "Wi Aents Ajasuitjai. Wi pénker arakan atsaamkaitjai.</VERS>
      <VERS vnumber="38">Ashí nunka aja aintsaiti. Pénker Jinkiái Yus-shuaran Yus akupea nuna nakumeawai. Yajauch nupa iwianchna ainia nuna nakumeawai.</VERS>
      <VERS vnumber="39">Tura íwianch ii nemasri asa yajauch nupan arakuiti. Tura nunka Amúamunam Yusa suntari arakan Júuktinia aintsan shuaran yaruaktatui.</VERS>
      <VERS vnumber="40">Yajauch nupa irur jinium aesatniua aanis nunka Amúamunam Túrunattawai.</VERS>
      <VERS vnumber="41">
      </VERS>
      <VERS vnumber="42">Nui Wi Aents Ajasu asan winia suntarun akupkattajai. Tura Ashí tunaan Túruinia nunasha tura chikichan tunaanum útsuinia nunasha mash irurar jinium apeawartatui. Nuisha ti uutin ti Wáitsatniusha átatui.</VERS>
      <VERS vnumber="43">Antsu pénker Túruinia nuka ti shiir wincha ajasar ni Aparí akupeana nui etsa Núnis Tsáapnin ajasartatui. Wats, kuishim átsuk. Antukta.'</VERS>
      <VERS vnumber="44"> `Shuar Yus akupeamunam pachiinkiatin kuit Nunká uukma aintsankete. Shuar nu Kuítian Wáiniak nuin ataksha uukmai. Tura ti waras waketki nu kuit niiniu Atí tusa Ashí ni takakman suruk nu nunkan sumakmai.'</VERS>
      <VERS vnumber="45">`Shuar Yus akupeamunam pachiinkiatin Júnisaiti. Shuar kayachin ti Shíirman eak wekaana aintsankete.</VERS>
      <VERS vnumber="46">Tura kayan Ashí nankaamas kuit jeean Wáiniak waketki Ashí takakna nuna suruk nu kayan niiniu Atí tusa Súmawai.'</VERS>
      <VERS vnumber="47">`Shuar Yus akupeamunam pachiinkiartin Júnisaiti. Shuar nekajai namakan Achía aintsankete. Nekan nayaantsanam ajuntak Niisháa namakaim Achíawai.</VERS>
      <VERS vnumber="48">Tura nekanam nemarmatai kukar jiiki, nui pénker namaknasha chankinnium chumpiniawai. Tura yajauch namaknaka ajapenawai.</VERS>
      <VERS vnumber="49">Núnisan átatui nunka Amúamunam. Yusa suntari taar Yus-shuaran tura íwianch shuaran akantrattawai.</VERS>
      <VERS vnumber="50">Tura íwianch shuarnaka uunt jinium apeattawai. Nuisha ti uutin ti Wáitsatin átatui." Nuna Ashí ni unuiniamurijiai áujmatsamiayi Jesus.</VERS>
      <VERS vnumber="51">Jesus nuna tinia amuk "Ju mash antukurmek?' Tímiayi. Tutai ni unuiniamuri "Ee, Uunta, Ashí antukji" tiarmiayi.</VERS>
      <VERS vnumber="52">Tuiniakui Jesus Tímiayi "Shuar Ashí Yúsnan pénker unuimiaruka aents Kuítriniua aintsankete. Ni ikiutairiya yamarmancha yaunchu sumakmancha jusamniaiti. Núnisan nu shuar Yamái nékamujaisha tura yaunchu nékamujaisha Yus-shuaran Yáintiniaiti."</VERS>
      <VERS vnumber="53"> Jesus nu métek-taku chichaman áujmatas amuk Nuyá wémiayi.</VERS>
      <VERS vnumber="54">Tura ni péprurin Nasarétnum Jeá Israer-shuar iruntainiam Wayá unuiniamiayi. Tura Nuyá shuar antukar Tí enentaimprarmiayi. Tura "Jusha tui Imiá unuimiaruit, tiarmiayi. Itiurak aents tujintiamun Túramniait?</VERS>
      <VERS vnumber="55">Juka Karpintíru uchirinchukait. Nukurísha Marichukait. Tura ni yachisha Jakupu, Jusé, Semun, Jútas ainiatsuk.</VERS>
      <VERS vnumber="56">Tura ni umaisha iijiai írutra pujuiniatsuk. Nuikia itiura mash neka?" tiarmiayi.</VERS>
      <VERS vnumber="57">Túrawar Jesusan itiurchat Enentáimturarmiayi. Túramtai Jesus chicharuk "Yúsnan etserniun Ashí shuar pénker anturainiawai, antsu aya nuna nunkeyanka ni shuarinkia niin anturainiatsui" Tímiayi.</VERS>
      <VERS vnumber="58">Tura Nú shuar Jesusan Enentáimtuiniachu asamtai aentsti tujintiamun aya ishichik Túramiayi.</VERS>
    </CHAPTER>
    <CHAPTER cnumber="14">
      <VERS vnumber="1"> Kariréa nunkanam Erutis akupniuyayi. Tura Jesus Túramuncha antukmiayi.</VERS>
      <VERS vnumber="2">Tura ni írutramurin Tímiayi "Nuka imiakratin Juan jakamunmaya nantaki Túrawai auka. Tuma asa aents tujintiamun Túrawai" Tímiayi. Kame Erutis Juankan maa asa Tímiayi.</VERS>
      <VERS vnumber="3">
      </VERS>
      <VERS vnumber="4">Akupin Erutis ni Yachí Jiripi nuwen Jirutíasan akintrukmatai Juan Erutisan "Ame yatsumi nuwé akintrukchatniuitme" Tímiayi. Tutai Erutis Juankan achik jirujai Jinkiá sepunam enkeatarum tusa akupkamiayi.</VERS>
      <VERS vnumber="5">Niisha Juankan Máataj Tukamá aentsun ashamiarmiayi. Ashí aents "Juan Yúsnan etserniuiti" Enentáimtuiniakui ashammiayi.</VERS>
      <VERS vnumber="6">Tura akupin Erutis akiiniamu tsawantri jeamtai Nú Námpertin Jirutíasa nawantri Ashí ipiaamu pujuiniamunam jantsemamiayi. Túramtai Erutis shiir Enentáimtak</VERS>
      <VERS vnumber="7">"Ame Ashí wakeram nu seattia, Tímiayi. Nekasan amastatjai, Yussha iirui" Tímiayi.</VERS>
      <VERS vnumber="8">Tutai nu nuwach emka ni nukuri akatramu asa Erutisan chicharuk "Imiakratin Juanka muuké tsupikiam amamkunam enkeram Surústá" Tímiayi.</VERS>
      <VERS vnumber="9">Tutai Erutis wake mesekmiayi. Túrasha "nekas Yus iirui" tiniu asa tura ni amikrisha antukaru asamtai umikmiayi.</VERS>
      <VERS vnumber="10">Ni suntarin sepunmayan Juanka muuken tsupik itiarti tusa akupkamiayi.</VERS>
      <VERS vnumber="11">Tura amamkunam itiar nuwachin Súsarmiayi. Tura niisha ni Nukurí susamiayi.</VERS>
      <VERS vnumber="12">Nuyá Juanka írutramuri tariar Ayashí jukiar iwiarsarmiayi. Túrawar Jesusan ujauwearmiayi.</VERS>
      <VERS vnumber="13"> Jesus nuna antuk Ninki ni unuiniamurijiain kanunam enkemar arant aents atsamunam wémiayi. Túrasha nuna aents nekaawar kukarak weriarmiayi Jesusan.</VERS>
      <VERS vnumber="14">Kanunmaya Jíiniaj Tukamá Untsurí aentsun Wáinkiamiayi. Tura Wáiniak waitnentrarmiayi. Tura Jáiniancha Tsuárarmiayi.</VERS>
      <VERS vnumber="15">Kíakui ni unuiniamuri Niin tariar tiarmiayi "Kíawai, Uunta. Tura shuar Tíjiuch pujaaka atsawai. Ju aents akupkarta. Péprunam wear sumak yuuwearti" tiarmiayi.</VERS>
      <VERS vnumber="16">Tutai Jesus Tímiayi "Urukamtaik wearat? Antsu atumek ayuratarum."</VERS>
      <VERS vnumber="17">Tutai tiarmiayi "Iikia takaktsuji. Aya senku (5) tantachik jimiarchik namakchijiain takakji."</VERS>
      <VERS vnumber="18">Tuíniakui Jesus "Wats, nu itiartitiarum" Tímiayi.</VERS>
      <VERS vnumber="19">Tinia aents Chírichriniam pujusarti tusa akupkamiayi. Nuyá senku (5) tantancha Jímiar namaknasha achik nayaimpiniam iimias Yúsan yuminsamiayi. Tura puur ni unuiniamurin aents ayuratarum tusa Súsarmiayi.</VERS>
      <VERS vnumber="20">Ashí Yurumáwar jémararmiayi. Tura nuyasha puunaruka tuse (12) chankin Tiármiayi.</VERS>
      <VERS vnumber="21">Nui Yurumáwarmia nusha nuwasha uchisha nekapmatsuk senku mir (5000) aya aishman ármiayi.</VERS>
      <VERS vnumber="22"> Nuyá Jesus ni unuiniamurin kanunam enkemprarum amain émaa ajatarum tusa akupkarmiayi. Niisha aentsun akupkarmiayi.</VERS>
      <VERS vnumber="23">Akupkarsha naint waka Yúsan áujumiayi. Káshisha nui Ninki tuke pujumiayi.</VERS>
      <VERS vnumber="24">Tura antumian Tí wankaram asamtai kanu ajapén ajasmatai nase tukumma entsa tamparukmiayi.</VERS>
      <VERS vnumber="25">Tsawaana ai nii tuke wenai Jesus Entsá Pátatek wekas pujuiniamunam jeamiayi.</VERS>
      <VERS vnumber="26">Tura ni unuiniamuri Entsá Pátatek wekaan Wáinkiar ti sapijmiakarmiayi. Tura ashamainiak "wakanchashit" tiarmiayi.</VERS>
      <VERS vnumber="27">Tuíniakui Jesus tiarmiayi "Kakaram ajastarum. Wiitjai. Ashamprukairap."</VERS>
      <VERS vnumber="28">Takui Pítiur chicharuk Tímiayi "Uunta, Ametkumka nui wekasa jeatin untsurkata."</VERS>
      <VERS vnumber="29">Takui Jesus Tímiayi "Wats, Winitiá." Tutai Pítiur kanunmaya akaikin Jesus wajana nui jeataj tusa Entsá Pátatek wekasamiayi.</VERS>
      <VERS vnumber="30">Tura ti nasen Násentun Nekáa ashamkamiayi. Ashama asa Entsá wayamiayi. Tura "Uuntá, achirkata" tu untsummiayi.</VERS>
      <VERS vnumber="31">Nu chichamtaik Jesus uwejnum achik Júak "Maa, Yus Imiá ishichik Enentáimtuschamek" Tímiayi.</VERS>
      <VERS vnumber="32">Tura kanunam Enkemáwarmatai nasesha menkakamiayi.</VERS>
      <VERS vnumber="33">Túramtai kanunam enkemarmia nusha Jesusan tikishmatar chicharuk "Nekas ame Yusa Uchirínme" tiarmiayi.</VERS>
      <VERS vnumber="34"> Tura amaini katinkiar Jinisarít nunkanam jearmiayi.</VERS>
      <VERS vnumber="35">Tura Nuyá aents Jesusan nekaawar nu nunkanam Ashí ujanairarmiayi. Túrawar jaancha ni pujamunam itiariarmiayi.</VERS>
      <VERS vnumber="36">Ni pushirinkisha antintai tusar seawarmiayi. Tura antinkiarmia nuka pénker ajarmiayi.</VERS>
    </CHAPTER>
    <CHAPTER cnumber="15">
      <VERS vnumber="1"> Nuyá Jerusarén péprunmaya Pariséusha yaunchu akupkamu jintinniurisha Jesusan tariar aniasarmiayi</VERS>
      <VERS vnumber="2">"Urukamtai ame unuiniamuram ii uuntri yaunchu jintintrarmia nuna uminiatsu? Iis, ikijmiatskesha Yurumáiniawai" tiarmiayi.</VERS>
      <VERS vnumber="3">Tuíniakui Jesus aniasarmiayi "Urukamtai atumsha Yus akupkamu umirtsuk aya aents akupkamu umiirum?</VERS>
      <VERS vnumber="4">Iis, Yus Tíchamkia: "Ame apa, nukusha shiir Enentáimtustarum." Tura "Shuarsha ni Aparíncha Nukuríncha katsekka nu shuar jakati" Tíchamkia.</VERS>
      <VERS vnumber="5">
      </VERS>
      <VERS vnumber="6">Antsu átumka Tárume "Shuar Ashí niiniu írunna nuna mash "Yúsnaiti" takui nuikia nujai ni Aparíncha Nukuríncha Yáinchamniaiti, Tárume. Niin Yáintinian nakitiak ayatik "Ashí winia ainiana nu Yusna asamtai Yáinchamniaitjame" Títiniaiti" Tárume. Núnisrum Tákuram Yus akupkamu iniaisarum aya aents akupkamu umiirume, Tímiayi.</VERS>
      <VERS vnumber="7">Antra chichamtiniaitrume. Yúsnan etserin Isayas yaunchu nekas atumin aartampramiayi juna:</VERS>
      <VERS vnumber="8">"Ju aents ni wenejai shiir awajtuiniawai, tura ni Enentái jeachat pujuiniawai.</VERS>
      <VERS vnumber="9">Tura tukeneasan shiir awajtuiniawai. Aentsu chichamen jintintiainiayat "Yusa chichamente" tuiniawai." Tu aarmiayi" Tímiayi Jesus.</VERS>
      <VERS vnumber="10"> Tinia shuaran untsuk tiarmiayi "Ju antukrum pénker nekaatarum.</VERS>
      <VERS vnumber="11">Aents Yúana nuka Shuáran yajauch awajsashtatui. Antsu wenunmaya jiinia nuka Shuáran yajauch awajeawai" Tímiayi.</VERS>
      <VERS vnumber="12">Nuyá ni unuiniamuri Jesusan tariar "Maa, Pariséu ame chichammin antukar ti itiurchat Enentáimprarai" tiarmiayi.</VERS>
      <VERS vnumber="13">
      </VERS>
      <VERS vnumber="14">Tuíniakui Jesus Tímiayi "Ikiuktiarum. Kusuru aintsan ainiawai. Tura kusuruncha jintintiainiawai. Mai kusuru ásar mai Wáanam akaiki iniaawartatui. Wats, ajanam Nupá aintsan ainiawai. Tura Ashí winia Apar nayaimpiniam pujana nu araachmaka takamtsuk uwé ajapamu átatui" Tímiayi Jesus.</VERS>
      <VERS vnumber="15">Takui Pítiur Jesusan Tímiayi "Nu métek-taku chicham paant awajsata."</VERS>
      <VERS vnumber="16">Tutai Jesus Tímiayi "Atumsha nekaachurmek.</VERS>
      <VERS vnumber="17">Enentáimprachurmek? Ashí wenunam wayaana nu wakenam wéatsuk. Tura Nuyá iniankastiniaiti.</VERS>
      <VERS vnumber="18">Antsu wenunmaya jiinia nu Enentáinmaya jiiniu asa aentsun yajauch awajeawai.</VERS>
      <VERS vnumber="19">Enentáinmaya Ashí yajauch Enentáimsatin Jíiniainiawai. Mankartuatniusha, chikicha nuwé kasamkatniusha, tsanirmatniusha, kasamkatniusha, Wáitruatniusha, yajauch áujmatsatniusha</VERS>
      <VERS vnumber="20">Ashí nu ainiawai nekaska Shuáran yajauch awajeana nu. Tura ikijmiatsuk Yurumátniuka Shuáran ni Enentáin yajauch awajeatsui" Tímiayi.</VERS>
      <VERS vnumber="21"> Jesus Nuyá jiinki Tiru péprunmasha Sitiun péprunmasha wémiayi.</VERS>
      <VERS vnumber="22">Tura nu nunkanmaya nuwa Jesusan Tarí Tímiayi "Uunta, uunt akupin Tawit ame weatrum asamtai winia waitnentrurta. Nawantur yajauch wakantruku asa ti Wáitrutawai" Tímiayi.</VERS>
      <VERS vnumber="23">Tura Jesus áikchamiayi. Tura ni unuiniamuri tariar "Awemata, tiarmiayi. Tuke untsumki apapétmaji" tiarmiayi.</VERS>
      <VERS vnumber="24">Nuyá Jesus Tímiayi "Aya Israer-shuarnum menkakaru ainia nuna eaktinian Yus akuptukuiti."</VERS>
      <VERS vnumber="25">Túrasha nuwa tikishmatar Tímiayi "Uunta, waitnentrurta."</VERS>
      <VERS vnumber="26">Tutai Jesus Tímiayi "Uchí apatkuri jurukir Yawá susamniakait?" Tímiayi.</VERS>
      <VERS vnumber="27">Tutai nuwa Tímiayi "Nekas, Uunta, tame. Tura yawasha ni aentsri yurumainiakui Nunká iniaarun Yuíniatsuk."</VERS>
      <VERS vnumber="28">Takui Jesus Tímiayi "Maku, nekas Winia Enentáimtursaitme. Ame wakeram Núnisan Atí" Tímiayi. Tura nu chichamaik ni nawantri pénker ajasmiayi.</VERS>
      <VERS vnumber="29"> Jesus Nuyá jiinki Kariréa antumianka Káanmatkarin waketkimiayi. Tura naint waka nui pujusmiayi.</VERS>
      <VERS vnumber="30">Nui Untsurí aents Niin tariar shutuapnasha kusuruncha chichachuncha tsupirkamuncha Chíkich Jáiniancha itiariarmiayi. Túrawar nawenam aeprusarmiayi. Túram tsuararmiayi.</VERS>
      <VERS vnumber="31">Nuna iisar chichachusha chichainiakui, tsupirkamusha pénker ajainiakui, shutuapsha pénker wekainiakui, kusurusha Wáinmainiakui, ti shiir Enentáimprarmiayi. Yus ni aentsrin Israeran Yáinmatai shiir yuminsarmiayi.</VERS>
      <VERS vnumber="32">Nuyá Jesus ni unuiniamurin untsukar tiarmiayi "Ju aentsun waitnentainiajai. Warí, menaintiu tsawant Wijiai yurumtsuk yujainiatsuk. Ayurtsuk ni jeen akupkachminiaitjai. Jintiá pimpiki Wáitsartatui."</VERS>
      <VERS vnumber="33">Ni unuiniamuri tiarmiayi "Túrasha, Uunta, shuar atsaasha tuyan yurumak Imiá sumaktaj~i ju aents ayurawartincha?"</VERS>
      <VERS vnumber="34">Jesus aniasarmiayi "Urutma tanta takakrum?" Tutai niisha "Siati (7) tanta Nuyá ishichik namak takakji" tiarmiayi.</VERS>
      <VERS vnumber="35">Nuyá aents Nunká pujusarti tusa akupkamiayi.</VERS>
      <VERS vnumber="36">Tura siati tantan achik namaknasha achik Nuyá Yúsan yuminsamiayi. Tura puur aents ayuratarum tusa ni unuiniamurin susamiayi.</VERS>
      <VERS vnumber="37">Ashí Yurumáwar jémararmiayi. Tura puunaru siati chankin Tiármiayi.</VERS>
      <VERS vnumber="38">Tura nui Yurumáwaruka nuwasha uchisha nekapmatsuk aya aishmankak kuatru mir (4000) ármiayi.</VERS>
      <VERS vnumber="39">Nuyá Jesus aentsun akupak kanunam enkemar Maktara nunkanam wémiayi.</VERS>
    </CHAPTER>
    <CHAPTER cnumber="16">
      <VERS vnumber="1"> Pariséusha tura Satuséusha Jesusan nekapsatai tusar tariarmiayi. Túrawar "Ame Yúsaiyaitkiumka kakarmarmijiai nayaimpinnmaya iniakmasta, iisha Wáinkiatai," tiarmiayi.</VERS>
      <VERS vnumber="2">Tutai Jesus Tímiayi "Atumka "Kapaaku péetar Kíntiamkui kashin esatrurtatui" Tíniuitrume.</VERS>
      <VERS vnumber="3">Túrasha "Te ajas kapaaku péetar tsawaakui yumi yajauch átatui" Tíniuitrume. Tura nekasaiti. Maa, átumka nayaim iisrum ju nunkanam Túrunattana nu nékarme. Antsu Yus Yamái Jú nunkanam tura nuka nékatsrume. Antraitrume.</VERS>
      <VERS vnumber="4">Aents yajauch ásar tura Yusan Enentáimtachu ásar kakarmajai iniakmamun wakeruiniawai. Túrasha áyatik Junas Túrunamia nuke iniakmastiniaiti" Tímiayi. Tinia ikiuak wémiayi.</VERS>
      <VERS vnumber="5"> Tura Entsá amaini katinkiar ni unuiniamuri tantan Júkitniun kajinmatkiarmiayi.</VERS>
      <VERS vnumber="6">Nuyá Jesus Tímiayi "Wáinkiatarum, Pariséusha Satuséusha wakaprutai takakainia Nújaisha aneartarum."</VERS>
      <VERS vnumber="7">Tutai ni unuiniamuri tiarmiayi "Ii tanta itiachakrin Tátsuk."</VERS>
      <VERS vnumber="8">Jesus nuna antuk Tímiayi "Urukamtai tanta itiachji tunaiyarum. Yusa kakarmari kajinmatkintrumek.</VERS>
      <VERS vnumber="9">Senku tantajai Túramiaj nu kajinmatkintrumek. Senku mir (5000) aishmankan ayuramtai Untsurí chankin Tiármia nu Enentáimtsurmek.</VERS>
      <VERS vnumber="10">Tura siati tantajai kuatru mir (4000) aishmankan ayuramtai nuna ishichik chankin Tiármia nu kajinmatkintrumek.</VERS>
      <VERS vnumber="11">Itiurak Imiá nékatsrum? Wi Pariséu wakaprutairisha Satuséu wakaprutairisha aneartarum Tákun penké tantan Tátsujai" Tímiayi.</VERS>
      <VERS vnumber="12">Nuna Jesus takui ni unuiniamurisha nekaawarmiayi. Penké tantaa wakaprutairin Tíchamiayi antsu Pariséusha Satuséusha unuiniatairin Tímiayi.</VERS>
      <VERS vnumber="13"> Tura Sesaria-jiripiunam jeawar Jesus ni unuiniamurin aniasarmiayi "Aents Ajasuitjiana juna yaiti turutainiawa Winia?"</VERS>
      <VERS vnumber="14">Niisha ayak tiarmiayi "Chíkich, imiakratin Juánkaiti turamainiawai. Chíkichka, Eríasaiti turamainiawai. Chikichcha Jeremíasaiti, chikichcha Chíkich aents Yúsnan etserniuiti turamainiawai" tiarmiayi.</VERS>
      <VERS vnumber="15">Tutai nincha aniiniak "Atumsha yaiti Túrutrum?" Tímiayi.</VERS>
      <VERS vnumber="16">Semun Pítrusha "Ametme Kristu, Yus Anaikiamu. Nekas iwiaaku Yusa Uchirínme" Tímiayi.</VERS>
      <VERS vnumber="17">Tutai Jesus Tímiayi "Shiiraitme Junasa Uchirí Semunka. Núnaka aents ujatmakchaiti antsu winia Apar nayaimpiniam pujana nu ujatmakmatai nekaam tame.</VERS>
      <VERS vnumber="18">Tura Wisha Tájame, ame Pítruitme, kayach Tútaim. Nu kayanam jea jeamtinia aintsan Yus-shuaran ekenin tsakatmartatjai. Túramtai Jákatniusha tura Yusa nemasrisha nu jeamman pukukchattawai.</VERS>
      <VERS vnumber="19">Yus akupeamu yawincha amastatjai. Ju nunkanam jinkiatniusha Atíatniusha amasmaiti. Tuma asamtai ame ju nunkanam suritiam nu nayaimpinmasha suritniaktatui. Tura ju nunkanam tsankateam nu nayaimpinmasha tsankatnaktatui" Tímiayi.</VERS>
      <VERS vnumber="20">Nuna tinia Jesus ni unuiniamurin Krístuitiaj nu etserkairap tinia akupkarmiayi.</VERS>
      <VERS vnumber="21"> Nuyá Jesus juna unuiniatan nankammiayi. "Wi Jerusarénnum wétiniaitjai. Nui Israer-shuara uuntrisha, Israer-patri uuntrisha, Israer-shuara jintinniurisha ti Wáitkiarsartatui. Nuyá mantuawartatui Túrasha Menaintiú tsawantai nantaktiatjai."</VERS>
      <VERS vnumber="22">Takui Pítiur arantach Jukí chicharuk Tímiayi "Uunta, nuka penké áchatniuiti. Aminkia Túrutmacharminiaiti."</VERS>
      <VERS vnumber="23">Jesus ayanmatar Pítrun Tímiayi "Werumta, Satanása. Yajauch awajtame. Ameka Yus wakeramu Enentáimtsume. Antsu Jú nunkanam Enentáimainia ainis Enentáimme."</VERS>
      <VERS vnumber="24"> Nuyá Jesus Ashí ni unuiniamurin Tímiayi "Shuar Winia nemartustaj tusa wakerakka ni wakeramurin iniais ni krusi yanaki Winia nemartusti.</VERS>
      <VERS vnumber="25">Shuar áyatik pénker pujustaj Tákunka nu shuar uwemtsuk jakattawai. Antsu Jákatniuitkuisha pénker pujustinian Enentáimtsuna Nú shuar nekas iwiaakman wainkiattawai.</VERS>
      <VERS vnumber="26">Wats, shuar Ashí Jú nunkanam írunna nuna sumakka tura nujai ni wakani émeseak itiurak pénker pujustin? Shuara Wakaní emesramu Ashí Jú nunkanam írunna nujai iwiaramniakait?</VERS>
      <VERS vnumber="27">Wi Aents Ajasu asan, winia Aparu kakarmarijiai tura ni suntarijiai tana Ashí Shuáran ni takasmajai métek akiktatjai.</VERS>
      <VERS vnumber="28">Paant Tájarme, shuar jui wajainia ju Játsuk Wi akupin ajasmatai Wáitkiartatui" Tímiayi.</VERS>
    </CHAPTER>
    <CHAPTER cnumber="17">
      <VERS vnumber="1"> Nuyá sais (6) tsawant nankaamasar Pítruncha, Jakupuncha, tura ni yachi Juannasha Níniak Júkiar Jesus Náinnium Yakí wakamiayi.</VERS>
      <VERS vnumber="2">Nui Jesus Nusháa iira ajattsarmiayi. Ni yapisha etsaya ainis wincha ajasmiayi. Ni pushirisha ti puju jiitsumir ajasmiayi.</VERS>
      <VERS vnumber="3">Nuisha Muisaisnasha Eríasnasha Jesusjai chichainian Wáinkiarmiayi.</VERS>
      <VERS vnumber="4">Nuyá Pítiur Jesusan Tímiayi "Uunta, ti shiir pujaji jui. Wakerakminkia menaint aakmaktai, Aminiu chikichik tura Chíkich Muisaisnasha, tura chikichcha Eríasna."</VERS>
      <VERS vnumber="5">Tura Pítiur tu auju Wajái yurankim ti puju amuamiayi. Tura nu yuranminmaya chichaman antukarmiayi. "Juka winia aneamu Uchiruiti, Tímiayi. Niin ti shiir Enentáimtajai. Nii pénker anturkatarum" Tímiayi. Tu chichasmiayi Yus.</VERS>
      <VERS vnumber="6">Nuna ni unuiniamuri antukar ti ashamkar Pákea ajakiarmiayi.</VERS>
      <VERS vnumber="7">Túrunawarmatai Jesus Táriar antin "Ashamkairap, nantaktiarum" tiarmiayi.</VERS>
      <VERS vnumber="8">Tura pankainiar iimiaj Tukamá aya Jesusan Wáinkiarmiayi.</VERS>
      <VERS vnumber="9">Nuyá Náinniumia akainiak Jesus tiarmiayi "Atum iisurmena nu penké etserkairap. Wi Aents Ajasu asan jakamunmaya nantaatsain etserkairap' Tímiayi.</VERS>
      <VERS vnumber="10">Nuyá ni unuiniamuri Jesusan aniiniak "Urukamtai iin jintintramin "Kristu Táatsain Erías emka Tátiniaiti" tuinia?" tiarmiayi.</VERS>
      <VERS vnumber="11">Tuíniakui Jesus aikmiayi "Nekas Erías Tátiniaiti. Tura nii mash iwiarattawai.</VERS>
      <VERS vnumber="12">Kame nekas Erías Táwiti tura niin nekaacharmai. Antsu aents wakeriarmia nuna Túrawar yajauch awajsarmiayi. Núnisan Winiasha, Aents Ajasu ain, Wáitkiarsartatui."</VERS>
      <VERS vnumber="13">Nuna takui ni unuiniamuri imiakratin Juánkan áujmatui, tu Enentáimprarmiayi.</VERS>
      <VERS vnumber="14"> Ataksha aents matsatmanum jeawarmatai shuar Jesusan Tarí tikishmatramiayi.</VERS>
      <VERS vnumber="15">Tura Tímiayi "Uuntá, winia uchir waitnentrutrata. Wainchi tukum ti Wáitniuiti. Jiniumsha patamniuiti. Entsasha iniainaiti.</VERS>
      <VERS vnumber="16">Ame unuiniamurmincha itiarjiai Túrasha tujinkiarai."</VERS>
      <VERS vnumber="17">Takui Jesus Ashí Tímiayi "Maa, Yus penké Enentáimtichuitrume. Imiá úmichuitrume. Wi atumin katsuntu ajatniukaitjiarum? Wats, uchi itiartitiarum" Tímiayi.</VERS>
      <VERS vnumber="18">Itiarim Jesus yajauch wakanin jiiki akupkamiayi Uchí Ayashínia. Túramtai nu chichamaik pénker ajasmiayi.</VERS>
      <VERS vnumber="19">Nuyá urum ni unuiniamuri Jesusjai ninki pujusar áujmatainiak "Urukamtai yajauch wakan Jíiktin iikia tujinkiamaj~i?" tiarmiayi.</VERS>
      <VERS vnumber="20">Tuíniakui Jesus tiarmiayi "Yus nekas Enentáimtachu asarum tujinkiarme. Túmaitiat nekasaiti mustasa Jinkiái Timiá uchichitiat ti uunt tsakaatsuk. Núnisan Yus ishichkisha Enentáimtakrumka nu naint ékemkata tutai nu naint Túrunattawai. Penké tujinkiashtatrume Yus nekas Enentáimtakrumka.</VERS>
      <VERS vnumber="21">Kame nu yajauch wakan jiiki akupkatniuka ijiarmam Yus áujsatniuiti."</VERS>
      <VERS vnumber="22"> Jesus ni unuiniamurijiai Kariréa nunkanam wekas juna ujakarmiayi. "Wi Aents Ajasu asan, aentsnum surunkattajai tura mantamnattajai.</VERS>
      <VERS vnumber="23">Túrutawarmatai Menaintiú tsawantai nantaktiatjai." Tura ni unuiniamuri nuna antukar ti Kúntuts Enentáimprarmiayi.</VERS>
      <VERS vnumber="24"> Jesus ni unuiniamurijiai Kapernáum péprunam jeawarmiayi. Tura Kuítian achin Pítrun tariar aniasarmiayi "Atumi uuntri Israer-patrin akiktinia nuna Akínkiait?"</VERS>
      <VERS vnumber="25">Tutai Pítiur "Ee" Tímiayi. Tura Pítiur Jeá Wayá chichaatsain Jesus emka Tímiayi "Chíkich nunkanmaya akupin yana Kuítrijiain takainia. Ni Shuáriniunkek atantainia. Antsu yajaya Shuárnan atantainiatsuk. Nekaschak, Semunká?"</VERS>
      <VERS vnumber="26">Tutai Pítiur "Nekas yajaya Shuárnan atantainiawai" Tímiayi. Jesus Tímiayi "Nuikia ni shuari ankant ainiawai. Iisha Núnisrik nu akiktin ankantaitji.</VERS>
      <VERS vnumber="27">Túrasha itiurchat Enentáimprarain tusar akiktai. Ame tsau jukim Entsá Wetá. Túram emka namak japikim iwiankam nui kuit Wáinkiattame. Nu jukim Wíniasha áminiusha akikmakta."</VERS>
    </CHAPTER>
    <CHAPTER cnumber="18">
      <VERS vnumber="1"> Nu tsawantai ni unuiniamuri tariar Jesusan aniasarmiayi "Yus akupeamunam pachiinia nu ya Imiá nankaamantu áminiait?"</VERS>
      <VERS vnumber="2">Nuna Tuíniakui Jesus uchin untsuk ajapen awajtusar</VERS>
      <VERS vnumber="3">Tímiayi "Tí nekasan Tájarme, Atumí Enentáimtairi yapajiarum uchia ainis ajachkurmeka Yus akupeamunam pachiinkiachminiaitrume.</VERS>
      <VERS vnumber="4">Nu asamtai ju uchia ainis péejchach Enentáimtumana nuka Yus akupeana nui nekas nankaamantu ajasminiaiti.</VERS>
      <VERS vnumber="5">Nú arantcha Winia anentuk uchin itiaana Nú shuar Winiasha itiaareawai' Tímiayi.</VERS>
      <VERS vnumber="6">`Shuar ju uchin Winia umirtana nuna tunaanum ajuarmatainkia nuna Túratsain niisha kuntujén kayajai jinkiar nayaantsanam ajapen kunanam ajunmaitkiunka maak ainti, Tímiayi.</VERS>
      <VERS vnumber="7"> Ju nunkanam Tunáa iniaatai írunuk tuke itiurchataiti. Antsu shuar chikichan tunaanum ajuarka ti itiurchatan inkiuntatui' Tímiayi.</VERS>
      <VERS vnumber="8">`Nu asamtai ame uwejem tura nawem tunaanum ajunmatniuitkiuinkia tsupikiam ajapata. Kame muntuch pujustin tura ukunam nayaimpiniam wétin pénkeraiti. Antsu kajinkiashtin jinium takamtsuk jeatniuka Imiá yajauchiiti.</VERS>
      <VERS vnumber="9">Núnisan ame jiimi tunaanum ajunmatniuitkiuinkia ukuinkiam ajapata. Kame chikichik jiijiai pujusam nayaimpiniam wétin pénkeraiti. Antsu jinium mai Jíintiuk wétin Imiá yajauchiiti' Tímiayi.</VERS>
      <VERS vnumber="10">`Uchi ainia nu nakitrairap. Yusa suntari niin Wáinkiatniua nu winia Aparui Tíjiuch pujuiniawai.</VERS>
      <VERS vnumber="11">Kame wi Aents Ajasu asan, menkaakarun eaktajtsan Táwitjai.'</VERS>
      <VERS vnumber="12">`Enentáimpratarum. Shuar sian (100) murikiun takakuitiat chikichik menkakamtai Untsurí menkakacharun Náinnium matsaak~u menkakan eaushtatuak.</VERS>
      <VERS vnumber="13">Wáinkiasha Untsurí menkakacharua nujai nankaamas waraschattawak.</VERS>
      <VERS vnumber="14">Núnisan atumi Aparí nayaimpiniam pujana nu, nu uchi chikichkisha menkakacharti tawai' Tímiayi.</VERS>
      <VERS vnumber="15"> `Chikich Yus-shuar ámin yajauch Túrutmakuinkia nii werim áujsata. Tura ámechik werim ame yatsumjai chichasta. Anturtamkuinkia ame Yátsum Yáinkiume.</VERS>
      <VERS vnumber="16">Tura anturtamchakuinkia Nuyá chikichik shuar Jimiará shuarsha jukim ataksha weritia. Túram ataksha áujnaisatarum, niisha paant nekaawarat tusam.</VERS>
      <VERS vnumber="17">Túrasha yatsum tuke ántachkuinkia Yus-shuar iruntainiam iwiainiakta. Túrasha yatsum tuke ántachkuinkia Yus-shuarcha Núnisan Enentáimtusta nu shuar.'</VERS>
      <VERS vnumber="18">`Nekasan Tájarme, ju nunkanam suritiam nu nayaimpinmasha suritniaktatui. Tura ju nunkanam tsankateam nu nayaimpinmasha tsankatnaktatui.'</VERS>
      <VERS vnumber="19">`Núnisnak Tájarme, ju nunkanam pujusrum Jimiará Yus-shuartiram métek Enentáimprarum winia Apar nayaimpiniam pujana nu seakrumninkia wakerarmena nuna suramsattarme.</VERS>
      <VERS vnumber="20">Jímiar menaintiusha Yus-shuar Winia Enentáimturuk iruntrarmatai Wisha nui niijiai pujajai" Tímiayi Jesus.</VERS>
      <VERS vnumber="21"> Takui Pítiur Werí Jesusan aniasmiayi "Uuntá, winia yatsur yajauch awajtakui urutma tsankuratniuitiaj. Siátikik tsankuratniuitiaj?"</VERS>
      <VERS vnumber="22">Jesus aiyak "Siátik Tátsujme, antsu iniannatsuk tsankuratniuitme" Tímiayi.</VERS>
      <VERS vnumber="23">Tuma asa Jesus Yus akupeamunam pachiinkiaru tsankurnairartiniaiti tusa ju métek-taku chichaman áujmatuk Tímiayi, "Uunt akupin takarin tumashin akirkarat tusa untsukarmai.</VERS>
      <VERS vnumber="24">Yama Nánkamuk Tí nukap tumashmakua nuna untsukmai. Akikmakchamnia ti tumashmakuyi.</VERS>
      <VERS vnumber="25">Tura nu takakmau kuitri atsakui uunt akupin "Yajasma aitkiasrum nuartiuk uchirtiuk Ashí waririntiuk suruktarum, timiai. Nu kuitjai akirkati" timiai.</VERS>
      <VERS vnumber="26">Tutai nu takakmau uunt akupniun tikishmatar seak timiai "Uunta, waitneasam Nákarsatá. Auka, mash akiktatjame."</VERS>
      <VERS vnumber="27">Uunt akupin waitnentar mash tsankur ankant akupkamai.</VERS>
      <VERS vnumber="28">Tura Nú chichamaik Nú takakmau jiinki ni ain inkiunmai. Nú aisha niin ishichik tumashiiyi. Tura tsékenki suwenam achik chicharuk timiai "Wari akirkata tumashitmena nu."</VERS>
      <VERS vnumber="29">Tura ni ai niin tikishmatar timiai "Waitneasam Nákarsatá. Auka, mash akiktatjame" timiai.</VERS>
      <VERS vnumber="30">Túrasha nakitramai. Antsu tsankurtsuk sepunam enkeamai Ashí Akírkatí tusa.</VERS>
      <VERS vnumber="31">Chíkich takakmau nuna Wáinkiar ti Kúntuts Enentáimtuiniak uunt akupniun Ashí etsertukarmai.</VERS>
      <VERS vnumber="32">Nuna antuk uunt akupin untsuk Itiá timiai "Yajauchiitme. Winia "waitnentrurta" Túrutkumin tsankurachmakjam?</VERS>
      <VERS vnumber="33">Amesha Núnismek ame aim tsankuratniuitme" timiai.</VERS>
      <VERS vnumber="34">Tinia uunt akupin kajekmai. Tura Ashí tumashin akikmatsuk asutniati tusa suntarnum surukmai."</VERS>
      <VERS vnumber="35">Jesus nuna áujmatas Amúak Tímiayi "Núnisan winia Apar nayaimpiniam pujana nu atumin Túrutmattarme atumi yachi nekas Enentáijiai tsankureachkurminkia."</VERS>
    </CHAPTER>
    <CHAPTER cnumber="19">
      <VERS vnumber="1"> Jesus nuna tinia ikiuak Kariréa nunkanmaya wémiayi. Tura Jurtan entsa amain Jutía nunkanam jeamiayi.</VERS>
      <VERS vnumber="2">Untsurí aents nemariarmiayi tura Jáiniancha pénker awajsamiayi.</VERS>
      <VERS vnumber="3"> Nui Pariséu Jesusan nekapsataj tusar aniasarmiayi "Shuar ni nuwen itiurchat akui ajapamniakait?"</VERS>
      <VERS vnumber="4">Tutai Jesus Tímiayi "Atumka Yus-Papí áujsachukaitrum? Yámankamtaik Yuska Shuáran aishmankan nuwancha najanamiayi tawai.</VERS>
      <VERS vnumber="5">Tuma asamtai aishman ni Aparín ni Nukurín ikiuki ni nuwejai tsanin chikichik ayashtinia ainis ajasartatui, tu aarmaiti, Tímiayi.</VERS>
      <VERS vnumber="6">Tuma asa Jímiarcha antsu chikichik ayash ainiawai. Tuma asamtai shuar Yus apatkamia nuna, aents akankashtiniaiti' Tímiayi.</VERS>
      <VERS vnumber="7">Takui tiarmiayi "Nuikia urukamtai Papí aarar nuwa ajapatniun Muisais tsankatkamia?"</VERS>
      <VERS vnumber="8">Tutai Jesus tiarmiayi "Timiá ántichu asakrumin nuwa ajapatniun tsankatkamiayi. Túrasha émkaka Núnischauyayi.</VERS>
      <VERS vnumber="9">Wi Tájarme, shuar ni nuwen Chíkichjai pujuschan ajapeakka tura chikichan nuatkunka tsanirmayi. Chíkich aishmansha nuwa ajapamun Nuátkanka nusha tsanirmayi" Tímiayi.</VERS>
      <VERS vnumber="10">Takui ni unuiniamuri tiarmiayi "Nuikia aishman ni nuwé penké ikiukchamniaitkiuinkia Nuátkachminiaiti."</VERS>
      <VERS vnumber="11">Jesus tiarmiayi "Nu chichamnaka mash antukchamin ainiawai. Antsu Yus nuna umiktin susamua nuke antukmin ainiawai.</VERS>
      <VERS vnumber="12">Chíkich Chíkich nuatkachmin ainiawai. Chíkich Nuátkachmin akiiniawaru ainiawai. Chikichcha aentsjai Nuátkachmin najanaru ainiawai. Chikichcha Nuátainiatsui Yus akupeamu takatan takastinian. Juna antuktinian Jeáka antukti."</VERS>
      <VERS vnumber="13"> Nuyá Jesusan uchin itiariarmiayi. Niin antin Yúsan áujtusarat tusar wakeriarmiayi. Túruiniakui ni unuiniamuri chicharkarmiayi.</VERS>
      <VERS vnumber="14">Túruiniakui Jesus Tímiayi "Uchi Winí winitin tsankatkatarum. Suritkiairap. Kame ju uchia aintsan péejchach ainian nunak Yus akupkamniaiti."</VERS>
      <VERS vnumber="15">Tinia uchin miniakas Nuyá wémiayi.</VERS>
      <VERS vnumber="16"> Shuar natsa Jesusan tarin aniasmiayi "Uuntá, pénkeraitme. Tuma asam turuttia warinia Túrakna tuke iwiaaku átataj?' Tímiayi.</VERS>
      <VERS vnumber="17">Tutai Jesus niin Enentáimtikrataj tusa Tímiayi "Urukamtai pénkeraitme Túrutam. Shuar pénkerka atsatsuk. Aya Yúskechukait? Wats, tuke iwiaaku pujustaj Tákumka akupkamu Umírkartá."</VERS>
      <VERS vnumber="18">Tutai shuar "Tuna nekas umirkatniuitiaj?" Tímiayi. Takui Jesus Tímiayi "Mankartuawaip, tsanirmawaip, Kasámkáip, Chíkich shuar tsanumpruraip,</VERS>
      <VERS vnumber="19">ame apa nukusha Umírkatá, ame Shuárum ame ayashim aneamna Nútiksamek aneeta."</VERS>
      <VERS vnumber="20">Tutai natsa Tímiayi "Núnaka úchichik mash umiki tsakaruitjai. Nuyasha Warí Táatrusa?" Tímiayi.</VERS>
      <VERS vnumber="21">Takui Jesus Tímiayi "Nekas pénker átaj Tákumka, weme ame Kuítrum Kuítrincha ainia nu Súsartá. Tura nayaimpiniam Kuítrintin ajastatme. Nuyá Winia Nemártústá" Tímiayi Jesus.</VERS>
      <VERS vnumber="22">Tura natsa nuna antuk Kúntuts wémiayi ti Kuítrintin asa.</VERS>
      <VERS vnumber="23"> Nuyá Jesus ni unuiniamurin tiarmiayi "Nekasan Tájarme, Kuítrintin Yus akupeamunam pachiinkiatin ti itiurchataiti.</VERS>
      <VERS vnumber="24">Ataksha Tájarme, kamiriuka Kawái nankaamas uunt asa auja jiin wayachminiaiti. Núnisan Kuítrintin Yus akupeamunam pachiinkiatin ti itiurchataiti."</VERS>
      <VERS vnumber="25">Ni unuiniamuri nuna antukar Antúu ajarmiayi. Túrawar aniniainiarmiayi "Nuikia yaki uwempramniait?"</VERS>
      <VERS vnumber="26">Tuíniakui Jesus Ashí iisar Tímiayi "Aents uwempratniun nekas tujintiainiawai antsu Yuska Ashí tujintiatsui."</VERS>
      <VERS vnumber="27">Nuyá Pítiur Tímiayi "Uuntá, iikia Ashí ikiukchajik Amin nemarsatai tusar. Warin Wáinkiattaj~i iisha?"</VERS>
      <VERS vnumber="28">Jesus Tímiayi "Nekasan Tájame, ukunmanka ju nunka yamaram ajastatui. Aents Ajasu asan, Wisha nui, uunt akupin ajastatjai tura atumsha winia nemartusutirmeka Wijiai métek akupin ajastatrume Ashí Israer-shuar akupkatin.</VERS>
      <VERS vnumber="29">Tura shuar ni jeencha, yachincha, umaincha, Aparíncha, Nukuríncha, Nuaríncha, Uchiríncha, tura nunkencha Winia anentu asa ikiukin wekaakka, nu shuar nii ikiukmia Núnisan yamaisha ti Untsurí Wáinkiattawai tura ukunmasha tuke shiir pujustatui Yusjai.</VERS>
      <VERS vnumber="30">Untsurí Yamái penkeri ainiana nu ukunam ukunmaani pujusartatui, tura Yapajiáwar Yamái ukunmaya ainiana nu ukunam emka pujusartatui' Tímiayi Jesus.</VERS>
    </CHAPTER>
    <CHAPTER cnumber="20">
      <VERS vnumber="1"> `Yus akupeamunam pachiinkiatin Júnisaiti. Nunka nérentin ni araamurin Júuktaj tusa Káshik iniartaj tusa Jíinkimiayi.</VERS>
      <VERS vnumber="2">Chikichík tenariu kuit jean tsawant takamtsuk akiktajrume tusa chichas ni araamun Júuktinian akupkarmiayi.</VERS>
      <VERS vnumber="3">Nantu takuntaisha ataksha jiinki shuar yujan Wáiniak</VERS>
      <VERS vnumber="4">timiai "Atumsha winia arakur Júuktin Yáintkiatarum. Shiir akiktajrume." Tutai wearmai.</VERS>
      <VERS vnumber="5">Ataksha tutupin ai Nuyá Aankúsha jiinki, Núnisan tinia akupkarmai.</VERS>
      <VERS vnumber="6">Ataksha nantu patamsai Jíinkimiai. Tura shuaran yujan Wáiniak "Urukamtai takakmatskesha aani pujarum?" timiai.'</VERS>
      <VERS vnumber="7">"Warí, iincha iniatmainiatsji" tiarmai.' `Tuíniakui timiai "Atumsha winia nunkarui takautarum. Pénker akiktajrume."</VERS>
      <VERS vnumber="8">`Kirit Ajátekiái takatrin Wáinniun timiai "Takatan takasaru untsukam akikiarta. Kíarai nankamawaru emka akikiarta. Túram Káshik nankamawarujai Amuktá" timiai.</VERS>
      <VERS vnumber="9">Takui nantu patamsa ai nankamawaru wayawarmatai Chikichík tenariu kuit jean Ashí akikiarmai.</VERS>
      <VERS vnumber="10">Mash umintramtai Nuyá emka nankamawaru wayawar "nuna nankaamas achikchatjiash" tu Enentáimsarmai. Tura Chikichík tenariu kuit jean achikiarmai.</VERS>
      <VERS vnumber="11">Achikiar nérenniun itiurchat Enentáimturarmai.</VERS>
      <VERS vnumber="12">Tura tiarmai "Iikia Ashí tsawant nantujai Wáitsachjik. Ju shuarsha nantu patamsa ai nankamawaruka penké ishichik takasarai. Túrasha iijiai métek akikiarume" tiarmai.</VERS>
      <VERS vnumber="13">Tutai nérentin chikichkiniak iniakmas timiai "Umpá, penké kasartsujme. Káshik Chikichík tenariu kuit Jeá chichasar iijiai iwiarachjik, timiai.</VERS>
      <VERS vnumber="14">Pai, ame Kuítrum achikiume. Nantu patamsai takasuncha amijiai métek akiktinian wakerajai.</VERS>
      <VERS vnumber="15">Warí, winia Kuítrujai wi wakeramun Túrachminkaitiaj. Antsu wi tsanka asamtai yajauch Enentáimturmek?" timiai.'</VERS>
      <VERS vnumber="16">`Núnisaiti Yus-shuarnum. émkaru ainia nu uku ártatui. Tura ukuya ainiana nu, emka ártatui. Untsurí ipiaamu ainiawai tura ishichik achikma ainiawai." Tu áujmatsamiayi Jesus.</VERS>
      <VERS vnumber="17"> Jesus Jerusarénnum Jintiá wesa ni unuiniamurin akankin tiarmiayi</VERS>
      <VERS vnumber="18">"Iistarum, Jerusarénnum wéaji. Nuisha Israer-patri uuntrin tura ni jintinniurincha Winia surutkartatui. Nuisha, wi Aents Ajasu ain, "mantamnati" Túrutiartatui.</VERS>
      <VERS vnumber="19">Tura apachnium surutkartatui. Nui katsekrukar, awattiar Krúsnum Máawarti tusar Túrutawartatui. Túrasha jakayatan Menaintiú tsawantai nantaktiatjai" Tímiayi.</VERS>
      <VERS vnumber="20"> Nuyá Jakupusha Juansha, mai Sepetéu Uchirí, Nukuríjiai tariar Jesusan tikishmatrarmiayi. Tura Nukurí Jesusan waitnentrutrarat tusa seamiayi.</VERS>
      <VERS vnumber="21">"Warí wakeram?" Tímiayi Jesus. Tutai nuwa Tímiayi "Ame uunt akupin ajastatmena nui winia uchir chikichik untsuurnumaani chikichcha menaanmaani akupkarti tusam apujsarta."</VERS>
      <VERS vnumber="22">Takui Jesus tiarmiayi "Atum seatrumna nu nékatsrume. Wi Wáitsattajna nujai métek Túramniakaitrum? Wi Wáitsatniun Yapá umartinia ainis umartiniaitjai. Núnisan Wáitsatniujai imiaitniua aintsan imiantiniaitjai. Nú pininnumia umarminkiaitrum. Núnisan imianminkiaitrum?" Tutai "Páchitskea" tiarmiayi.</VERS>
      <VERS vnumber="23">Tuíniakui Jesus Tímiayi "Ayu. Winia pininkruiya umartatrume. Wi imiantiatjana nujai imiantiatrume. Antsu Wijiai tsaninkia pujustinniaka Wikia iischatniuitjai, antsu winia Apar iwiarturu ainia nuna nui apujsattawai" Tímiayi.</VERS>
      <VERS vnumber="24">Chíkich tias (10) unuiniamuri nuna antukar nu Jímiaran kajerkarmiayi.</VERS>
      <VERS vnumber="25">Túmainiakui Jesus untsukar tiarmiayi "Ju nékarme, apachniumka Kapitián ajasar ni shuarin nérenniua ainis ti akupenawai. Ni uuntrisha waantu Enentáimsar "Wíitjai akupniun" tu Enentáimtikiainiawai.</VERS>
      <VERS vnumber="26">Antsu atumjainkia Núnis áchatniuiti. Nankaamaku ajastaj Tákunka chikicha yaintri átiniaiti.</VERS>
      <VERS vnumber="27">Ame Kapitiántrum ajastaj Tákunka Ashí shuara yaintri Ajástí.</VERS>
      <VERS vnumber="28">Wisha Aents Ajasuitiatan, Winia Yáintkiarat tusan Táchaitjai antsu Shuáran Yáintaj tusan Táwitjai. Untsurí shuaran Tunáa tumashrin akikmatkataj tusan Jákatniuitjai. Nuna tarimjai" Tímiayi Jesus.</VERS>
      <VERS vnumber="29"> Jirikiú péprunmaya wénakui Untsurí aents Niin nemariarmiayi.</VERS>
      <VERS vnumber="30">Nui Jintiá yantam Jímiar jii kusuru pujuarmiayi. Jesus wéawai taman antukar kakantar untsukarmiayi. "Uuntá, uunt akupin Tawitia Uchirínchukaitiam. Waitnentrurta" tiarmiayi.</VERS>
      <VERS vnumber="31">Tuíniakui "Takamatsatarum" tiarmiayi. Tútaisha Nú nankaamas untsumkarmiayi. "Uuntá, Tawitia Uchiriá, waitnentrurta" tiarmiayi.</VERS>
      <VERS vnumber="32">Tuíniakui Jesus wajas jii kusurun untsukar aniasarmiayi "Warí itiurtukat tusarum wakerutarum?"</VERS>
      <VERS vnumber="33">"Uuntá, iimtiai tusar wakeraji" tiarmiayi.</VERS>
      <VERS vnumber="34">Tuíniakui Jesus niin waitnentrar ni jiin antinkiarmiayi. Nu chichamaik iimiar niisha Jesusan nemariarmiayi.</VERS>
    </CHAPTER>
    <CHAPTER cnumber="21">
      <VERS vnumber="1"> Jerusarénnum nuntumsar Petpajái péprunam jeawarmiayi. Nusha Uriwiu Náinnium ayamchiiyayi. Nui jeawar Jesus ni unuiniamurin Jímiaran akupeak Tímiayi</VERS>
      <VERS vnumber="2">"Tíjiuch péprunam wérum umpuuru umpuuruchijiai jinkiamu Wáinkiattarme. Nu atiarum itartitiarum.</VERS>
      <VERS vnumber="3">Tura aents "Urukamtai aitkiarum" Túramkurminkia "Uunt wakerawai, tura Wárik awainkittiawai" titiarum" Tímiayi.</VERS>
      <VERS vnumber="4">Tura nusha yaunchu Yúsnan etserin aarmia nu Umínkiatí tusa Tímiayi. Júnis aarmiayi:</VERS>
      <VERS vnumber="5">"Ashí Israer-shuarnum ju etserkatarum: "Iistarum, atumi Akupniuri, péejchach ajas umpuuruchiniam ekeemak winitramprume. Péejchach asa Káarak aintstai umpuuru uchirin ekeemak Winitrámtatrume," titiarum." Tu aarmaiti.</VERS>
      <VERS vnumber="6">Tutai nu Jímiar unuiniamuri wear Jesus timia Núnisan Túrawarmiayi.</VERS>
      <VERS vnumber="7">Umpuuruchin nukurtiuk itiarmiayi. Tura ni pushirin aitkiaram Jesus entsamkamiayi.</VERS>
      <VERS vnumber="8">Shuar Untsurí ásar ni wéamunam pushirin aitkiarmiayi. Chikichcha Nuká jurukar ni wéamunam aeprurarmiayi.</VERS>
      <VERS vnumber="9">Shuar Untsurí eem wearmia nusha tura uku winiarmia nusha kakantar untsumiarmiayi. "Juna weatri uunt akupin Tawit asamtai nankaamakuiti. Yusa Náariin winiana ju ii Uuntrinti. Shiir Atí. Nayaimpinmasha Yus shiir awajsatai." Tu untsumiarmiayi.</VERS>
      <VERS vnumber="10">Jesus Jerusarénnum wayamtai Ashí shuar ti Enentáimainiak "Jusha yait?" tiarmiayi.</VERS>
      <VERS vnumber="11">Chikichcha "Yúsnan etserin Jesusaiti, tiarmiayi. Nasarét pepru Kariréa nunkanmayaiti" tiarmiayi.</VERS>
      <VERS vnumber="12"> Nuyá Jesus Yusa Uunt Jeen Wayá Kuítian Súruiniak tura Súmainiak pujan Akúprámiayi. Kuítian yapajinia misarincha ayanturmiayi tura yampitsa Súruinia kutankrincha Núnisan ayanturmiayi.</VERS>
      <VERS vnumber="13">Nuyá Tímiayi "Yus-Papinium aarchamukait, "Yusa Jeenka Yus aujtai jéaiti." Antsu átumka kasa matsamtaiya Nútikiarme" Tímiayi.</VERS>
      <VERS vnumber="14">Nui Yusa Jeen jii kusurarusha shutuapsha Jesusan tariarmiayi. Túramtai Tsuárarmiayi.</VERS>
      <VERS vnumber="15">Tura Israer-shuar Pátrisha tura Israer-shuara jintinniurisha aents tujintiamun Jesus Túrakui iisar kajerkarmiayi. Nu arantcha uchi Yusa Jeen "Juna weatri uunt akupin Tawit asamtai nankaamakuiti" untsumainiakui Jesusan ti kajerkarmiayi.</VERS>
      <VERS vnumber="16">Tura tiarmiayi "Ju uchi tuinia nu ántamek?" Tutai Jesus "Ee, ántajai, Tímiayi. Atumka Yus-Papí juna tana juka áujsachukaitrum. Júnis tawai, "Uchisha Kuírchisha Yusa Náarin Imiá shiir awajtusarat tusa Yus tsankatkaiti." Tu aarmaiti.</VERS>
      <VERS vnumber="17">Nuna tinia ikiuiniak Jerusarénnumia jiinki Petania péprunam we nui kanarmiayi.</VERS>
      <VERS vnumber="18"> Kashin tsawaar Jerusarénnum waketas Jesus tsukaarmiayi.</VERS>
      <VERS vnumber="19">Iikiu numi Jintiá yantam wajan Wáiniak akaktajtsa werimiayi. Tura Werí aya Núminiak Wáinkiamiayi. Túra numin Tímiayi "Atakka nerekchattame." Takui nu chichamaik Káarmiayi.</VERS>
      <VERS vnumber="20">Nuna Wáiniak ni unuiniamuri ti Enentáimprar aniasarmiayi "Urukaku Imiá Wárik jaka?"</VERS>
      <VERS vnumber="21">Tuíniakui Jesus tiarmiayi "Nekasan Tájarme, Yus nekas Enentáimtakrumka, "nekaspash Túrat" Táchakrum iikiun Túrajna nusha Túramniaitrume. Tura nu arantcha nu naint "ékemtam nayaantsanam inianta" tutai Túrunattawai.</VERS>
      <VERS vnumber="22">Ashí Yus áujeakum seamna nu, Yus nekas Enentáimtakum seakmeka, Wáinkiáttame" Tímiayi.</VERS>
      <VERS vnumber="23"> Yusa Uunt Jeen Jesus Wayá unuiniamiayi. Turai Israer-patri uuntri tura Israer-shuara uuntrisha Jesusan tariar aniasarmiayi "Yana chichamejai ju Túram. Ya ju Túratniuncha akuptamkait?" tiarmiayi.</VERS>
      <VERS vnumber="24">Tutai Jesus tiarmiayi "Wisha aniastaj tusan wakerajrume. Ju airkakrumninkia Wisha yana chichamejai Túraj nuna ujaktatjarme.</VERS>
      <VERS vnumber="25">Wats, ya imiakratin Juankan akupkamia. Yusak, aentsuk, ya akupkamia?" Tutai Nuámtak tunainiarmiayi. "Yus akupkamiayi" Tákurninkia "urukamtai Enentáimtichuitrum?" Túramtatji.</VERS>
      <VERS vnumber="26">Kame "shuar akupkaiti" Tákurnisha Ashí aents mantamattaji. Warí, Ashí niisha Juan Yúsnan etserniuyi Tuíniatsuk" tiarmiayi.</VERS>
      <VERS vnumber="27">Nuyá Jesusan "Nékatsji" tiarmiayi. Tutai Jesussha Aíiniak "Wátsek, Wisha Núnisnak akuptukua nuna ujakchattajrume" Tímiayi.</VERS>
      <VERS vnumber="28"> Jesus unuiniak tiarmiayi "Enentáimpratarum. Shuar uchin Jímiaran takakuuyi. Nuna chikichkin chicharuk timiai "Uchirú, arakur Júuktin Yamái Wetá."</VERS>
      <VERS vnumber="29">`Tutai uchi "Atsá, nakitiajai" timiai. Tayat urum Enentáimiar takaumai.'</VERS>
      <VERS vnumber="30">`Nuyá Aparí chikichnasha Werí Núnisan timiai.' `Tutai uchi "Apawa, Páchitsuk wetajai" timiai, Túrasha wéchamai.'</VERS>
      <VERS vnumber="31">`Túa ni Aparí wakeramun umirkama?" Tímiayi Jesus. Tutai "Emkaa nu" tiarmiayi. Tuíniakui Jesus Tímiayi "Nekasan Tájarme, yajauch shuar ainia nu tura tsanirma ainia nusha átumka pachiintsrumnin nii emka Yus akupeamunam pachiinkiartatui.</VERS>
      <VERS vnumber="32">Iis, imiakratin Juan pénker wekasatniun etserkamiayi, Túrasha antukchamarme. Antsu yajauch shuar ainia nu tura tsanirma ainia nu umirkarmiayi. Nusha Wáinkiaitiatrum atumi tunaari Enentáimturchamarme' Tímiayi.</VERS>
      <VERS vnumber="33"> `Ju Chíkich áujmatmasha antuktarum. Nunká nérentin uwa ajan ajammai. Tura wenuimiai. Uwa neketaincha najanamai. Kumpin jeancha najanamai. Tura mash pénker iwiar shuar Wáitrukarti tusa apujkimiai. Tura ninkia Yajá nunkanam wemai.</VERS>
      <VERS vnumber="34">Tura Júuktin tsawant jeamtai juuk nakak Akúptúrkartí tusa Chíkich takarniuri akupkamai.</VERS>
      <VERS vnumber="35">Tura nui pujuinia nu, akupkamun achikiar chikichnaka katsumkar, chikichnasha Máawar, chikichnasha kayajai tukurar Máawarmai.</VERS>
      <VERS vnumber="36">Túrawarmatai nérentin takarniun nuna nankaamas akupramai. Ataksha nui pujuarmia nu Núnisan Túrawarmai.</VERS>
      <VERS vnumber="37">Amúamunam ni Uchirín akupeak "Winia uchir asamtai umirkachartimpiash" timiai.</VERS>
      <VERS vnumber="38">Túrasha nu takau nérenniu Uchirín Wáinkiar "Nuna Aparí jakamtai juna mashi Júkishtatuak, tiarmai. Maatai, Túrar ii nérentin ajastai" tiarmai.</VERS>
      <VERS vnumber="39">Tiar achikiar arant Júkiar nui Máawarmai."</VERS>
      <VERS vnumber="40">Tinia Jesus aniasarmiayi "Nunká nérenniuri taa nu takaun itiurkatin?" Tímiayi.</VERS>
      <VERS vnumber="41">Tutai tiarmiayi "Nu shuar ti yajauch ásarmatai waitnentsuk Máawartatui. Tura nu ajan Chíkich takaun neren akanak niin susamnia nuna apujsattawai" tiarmiayi.</VERS>
      <VERS vnumber="42">Tuíniakui Jesus Tímiayi "Atumka Yus-Papikia penkek áujchaitrum? Júnis aarmaiti: "Jea jeamin utsankarmia Nú kaya Ashí kayajai nankaamas apujsamuiti. Núnaka ii Uuntri Yus Túraiti. Iisha iisar ti Enentáimtaji." Tu aarmaiti.</VERS>
      <VERS vnumber="43">Tuma asamtai Tájarme, Yusna írunna nu Wáinkiatárum tusa suramsamuitiat Atumíya junas Chíkich aents Súnastatui. Niisha awantukiartatui.</VERS>
      <VERS vnumber="44">Tura shuar nu kayan tukumainia nuka kupintrartatui. Tura nu kaya shuarnum iniarka tsai tsai awajsattawai auka" Tímiayi Jesus.</VERS>
      <VERS vnumber="45">Israer-patri uuntrisha Pariséusha Jesus áujmatman antukar "iin Túramji" tusar achiktaj tiarmiayi.</VERS>
      <VERS vnumber="46">Tura Ashí aents "Jesus Yúsnan étserui" tuinia ásarmatai niin ashamkarmiayi.</VERS>
    </CHAPTER>
    <CHAPTER cnumber="22">
      <VERS vnumber="1"> Jesus ataksha áujmatuk juna Tímiayi:</VERS>
      <VERS vnumber="2">"Yus akupeamunam pachiinkiartin Júnis Enentáimpramniaiti. Uunt akupin ni Uchirí Nuáteakui nampermamai.</VERS>
      <VERS vnumber="3">Túrak ni takarniurin ipiaamautarum tusa akupkarmai. Tura ipiaamusha nakitrarmai.</VERS>
      <VERS vnumber="4">Ataksha Chíkich takarniuncha ipiaamakrum ju titiarum tusa akupkarmai. ""Mash yurumkan iwiarajai, tawai, titiarum, timiai. "Waakasha Máatarum tusan akupkarjai, tawai. Ajaermancha Máatarum tusan akupkajai, tawai. Ashí nuatnaiyamunam winiarti," tawai" titiarum" timiai.</VERS>
      <VERS vnumber="5">Támaitiat Nú ipiaamusha nakitrarmai. Chikichik ni nunken wemai. Chikichcha Kuítian suruktinian wemai.</VERS>
      <VERS vnumber="6">Chikichcha ipiaakratniun achikiar yajauch awajsarmai, tura chikichnaka Máawarmai.</VERS>
      <VERS vnumber="7">Túramtai uunt akupin ti kajek, ni suntari mash Máatarum Túrarum ni jee mash Ekeemáktárum tusa akupkarmai.</VERS>
      <VERS vnumber="8">Nuyá ataksha ni takarniurin akupkamai. "Nuatnaikiatin Jísat mash iwiaramuiti, timiai. Tura nu ipiaamu winichmin armai.</VERS>
      <VERS vnumber="9">Tuma asamtai pepru Jintí werum Ashí shuar Nánkamas Wáintrum nu ipiaatarum" timiai.</VERS>
      <VERS vnumber="10">Takui takarniuri Jíinkiar pepru jintin wajainian, yajauch shuarnasha pénker shuarnasha, Ashí ipiaawarmai. Túramtai jea Piákmai.'</VERS>
      <VERS vnumber="11">`Nuyá uunt akupin ipiaamun iisartaj tusa wayamai. Nui shuaran pénker iwiarmamprachun Wáinkiamai.</VERS>
      <VERS vnumber="12">Tura timiai "Umpá, urukamtai nuatnaiyamunam entsatai Pushí entsatsuk wayam?" Tutai nu aishman Tákamtak pujusmiayi.</VERS>
      <VERS vnumber="13">Nuyá uunt akupin yurumka ajaaman timiai "Achikrum nawenmasha uwejnumsha jinkiarum aa Jíikrum kiritniunam ajapatarum. Nuisha ti uutin ti Wáitsatin átatui" timiai.</VERS>
      <VERS vnumber="14">Kame Untsurí ipiaamu ainiawai antsu ishichik achikma ainiawai."</VERS>
      <VERS vnumber="15"> Nuyá Pariséu chichaman najatawar uyumtikiatai tusar tiarmiayi.</VERS>
      <VERS vnumber="16">Túrawar ni shuarincha tura akupin Erutisa nemarniurisha Jesusan akuptukarmiayi. Kame akupin Erutis uunt akupin Sésara kuitri Wáinin asamtai nu apachniasha akupkarmiayi. Niisha jeariar Jesusan tiarmiayi "Uuntá, amesha nekas chicham chichaame. Nu nékaji. Chíkich shuar tuinia nu ántutsuk nekasam Yus-Chicham Jintíame. Shuar shiir Enentáimturarat tusam Jintíatsme, tiarmiayi.</VERS>
      <VERS vnumber="17">Tuma asamtai ju nekaatai tusar wakeraji. Uunt akupin Sésar akikminkiait?" tiarmiayi.</VERS>
      <VERS vnumber="18">Jesus ni yajauch Enentáijiai Aníam Nekáa tiarmiayi "Aya shiir chichamtiniaitrume. Urukamtai uyumatkiarkatin wakerutarum? Tímiayi.</VERS>
      <VERS vnumber="19">Wats, Sésar akiktinia Nú kuit itiartitiarum." Takui chikichik Kuítian itiariarmiayi.</VERS>
      <VERS vnumber="20">Nuna iis Jesus aniasarmiayi "Jui yana yapimpiait tura yana naari aarmait?"</VERS>
      <VERS vnumber="21">Tutai "Uunt Sésarna" tiarmiayi. Tuiniakui Jesus chicharuk tiarmiayi "Nuikia uunt Sésarna nu, Sésar susatarum. Tura Yusna nusha Yus susatarum" Tímiayi.</VERS>
      <VERS vnumber="22">Tura nuna antukar ti Enentáimprarmiayi. Tura ikiuiniak wearmiayi.</VERS>
      <VERS vnumber="23"> Nu tsawantaik Satuséusha Jesusan tariarmiayi. Satuséuka jakamunmaya nantakchatniuiti Tuíniawai. Nuna tiniu ásar juna Jesusjai áujmatsarmiayi.</VERS>
      <VERS vnumber="24">"Uuntá, Muisais juna aartampramiaji, "áishman uchin yajutmatsuk jakamtainkia ni yachi nu nuwan nuatak ni yachin Yajútmátrati," tu aarmiayi, tiarmiayi.</VERS>
      <VERS vnumber="25">Ayu, íi shuarnum siati (7) Yáchintin ármiayi. Iwiairi nuatak uchin yajutmatsuk jakamiayi. Tura wajen ni yachin ikiurkimiayi.</VERS>
      <VERS vnumber="26">Tura niisha nuatak uchin yajutmatsuk jakamiayi. Tura chikichcha Núnisan jakamiayi. Tura chikichcha siati armia nu Ashí nuatkar Jákarmiayi.</VERS>
      <VERS vnumber="27">Nuyá nuwasha jakamiayi.</VERS>
      <VERS vnumber="28">Jakamunmaya nantakiar yaki nekas ni aishri ati? Ashí niin nuatkacharmakia" tiarmiayi.</VERS>
      <VERS vnumber="29">Tuíniakui Jesus Tímiayi "Yus-Chichamsha nékachkuram tura Yusa kakarmarisha nékachkuram nantaktin atsawai Tákuram ti awajiarme.</VERS>
      <VERS vnumber="30">Nekaatarum. Jakamunmaya nantakiaruka nuatkachartatui. Antsu Yusa suntari nayaimpiniam pujuinia Núnisar nuartichu pujusartatui.</VERS>
      <VERS vnumber="31">Túrasha jakamunmaya nantakiartatna nu nekaatajtsa wakerakrumka ju Enentáimsatarum. Muisais aarma nu áujsachukaitrum. Júnisan aarmiayi:</VERS>
      <VERS vnumber="32">"Wiitjai Apraáma Yúsrintjai, Isaka Yúsrintjai, Jakupu Yúsrintjai." Tu aarmiayi. Watsek, Yuska Jaká Yúsrinchuiti. Antsu iwiaaku ana nuna Yúsrinti, Tímiayi. Iis, nu shuar Imiá yaunchu Jákaruitiat Yusjai iwiaaku pujuiniak nantakmin ainiawai" Tímiayi.</VERS>
      <VERS vnumber="33">Ashí aents nuna antukar nu jintintiam ti Enentáimprarmiayi.</VERS>
      <VERS vnumber="34"> Satuséu Jesusan aiktinian tujinkiarmatai Pariséu nuna antukar iruntrarmiayi.</VERS>
      <VERS vnumber="35">Tura chikichik Pariséu jintintin asa Jesusan uyumtikiataj tusa aniasmiayi</VERS>
      <VERS vnumber="36">"Uuntá, Túa Yus akupkamu Imiá nankaamas Enentáimtustiniait?"</VERS>
      <VERS vnumber="37">Tutai Jesus Tímiayi "Júiti: "Ame Yúsrum Ashí Enentáimjai aneeta. Ashí ame wakanmijiaisha tura tuke Enentáimtusam aneeta." Tu aarmaiti, Tímiayi.</VERS>
      <VERS vnumber="38">Núiti emka Ashí akupkamu nankaamas Enentáimtustinia nu.</VERS>
      <VERS vnumber="39">Chikichcha jujai métek-taku awai. Nusha tawai: "Ame írutramuram ame ayashim aneamna Nútiksamek aneata."</VERS>
      <VERS vnumber="40">Nu Jímiar akupkamu umirkam Ashí Muisais akupkamia nusha tura Ashí Yúsnan etserin unuiniararmia nusha umirkattame" Tímiayi.</VERS>
      <VERS vnumber="41"> Tura Pariséu tuke irunar pujuiniakui</VERS>
      <VERS vnumber="42">Jesussha aniasarmiayi "Kristu tutai ya Weeá átiniait. Warí Enentáimtarum atumsha?" Takui "Tawit Weeá átiniaiti" tiarmiayi.</VERS>
      <VERS vnumber="43">Tuíniakui Jesus tiarmiayi "Nuikia urukamtai Tawit, Yusa Wakaní "titia" tutai, Krístun "winia uuntur" Tímia? Iis, Tawit juna Tímiayi:</VERS>
      <VERS vnumber="44">"Uunt Yus winia uuntrun juna Tímiayi: "Akupin pujutainium, winia untsuuruini, pujusam Nákarsata. Ashí ame nemasrumin nupetkan Amin umirtamkarti tusan amastatjai" Tímiayi Yus." Tu Tímiayi Tawit.</VERS>
      <VERS vnumber="45">Watsek, Tawit Krístun "winia uuntur" taisha itiurak ni pampanmari áti?" Tímiayi Jesus.</VERS>
      <VERS vnumber="46">Nuna takui penkesha aikcharmiayi. Túrawar atakka uyumamtikiatai tusar aniascharmiayi Jesusan.</VERS>
    </CHAPTER>
    <CHAPTER cnumber="23">
      <VERS vnumber="1"> Jesus ni unuiniamurincha tura Ashí Shuárnasha tiarmiayi</VERS>
      <VERS vnumber="2">"Israer-shuara jintinniurisha tura Pariséusha Muisais akupkamun paant ujatmainiawai.</VERS>
      <VERS vnumber="3">Tuma asamtai tuinia nu umirkatarum. Túrasha ni Túruinia nu jumamkiirap. Nu shuar shiir chichainiayat Nusháa Túrin ainiawai.</VERS>
      <VERS vnumber="4">Ti itiurchat ana nuna akupeenak ti emeram entsaktinia aintsan aentsun apujtuiniawai. Túrasha chikichik uwejéjaisha ishichkisha takuitniun nakitiainiawai.</VERS>
      <VERS vnumber="5">Aya shuar iirsarti tusar Ashí Túruiniawai. Ashí shuar pénker Enentáimturarti tusar Yus-Papin nijiaincha tura kunturincha ti wankaram awajsar anujak yujainiawai. Tura nu arantcha pushiri sasariarman Ashí shuarjai nankaamas esaram awajas wekainiawai.</VERS>
      <VERS vnumber="6">Nampernumsha pénker iwiaramunam pujustinian wakeruiniawai. Iruntainmasha nankaamantu ajasa pujustinian wakeruiniawai.</VERS>
      <VERS vnumber="7">Jintiá wekainiaksha Ashí aents áujtuiniak "Jintínkiartiniá" turutiarti tusa wakeruiniawai' Tímiayi.</VERS>
      <VERS vnumber="8">`Túrasha átumka Ashí shuar "Jintínkiartiniá" turutiarti tusa Enentáimsashtiniaitrume. Atumka Nuámtak Yáchintrume. Atumka chikichik jintinkiartin ni naari Kristu takakrume. Nu asamtai "Jintínkiartiniá" Túramcharmin ainiawai.</VERS>
      <VERS vnumber="9">Ju nunkanmasha shuar "Aparú" tiirap. Chikichik nayaimpiniam pujana nu Atumí Aparínti.</VERS>
      <VERS vnumber="10">Atumi uuntri aya Krístuk asamtai "Uuntrú" Túramcharmin ainiawai.</VERS>
      <VERS vnumber="11">Antsu átum írutkamunmaya uunta nuka peejchach átiniaiti.</VERS>
      <VERS vnumber="12">Shuar nankaamantu ajastaj Tákuinkia Yus niin péejchach awajsattawai. Antsu péejchach ana nuna Yus niin nankaamaku awajsattawai' Tímiayi.</VERS>
      <VERS vnumber="13"> `Maa Wáinkiatárum jintinniutirmesha, Pariséutirmesha. Antrarum shiir chichamtiniaitrume. Yus akupeamunam wayatin waiti epenniuitrume. Atumsha wayatsuk chikichcha wayataj tuinia nusha suritniuitrume.'</VERS>
      <VERS vnumber="14">`Maa Wáinkiatárum jintinniutirmesha, Pariséutirmesha. Antrarum shiir chichamtiniaitrume. Wajé jee atankiirum aents Enentáimturarain tusarum ti esaram Yus áujtiniaitrume. Túrin asarum átum ti Asutniátniuitrume.'</VERS>
      <VERS vnumber="15">`Maa Wáinkiatárum jintinniutirmesha, Pariséutirmesha. Antrarum shiir chichamtiniaitrume. Nunkanmasha nayaantsanmasha Yajá wekainiuitrume Chikichík shuar Winí nemartusat tusarum. Tura atumi nemari ajasmatai atumjai nankaamas Tunáa sumamamnia awajearme.'</VERS>
      <VERS vnumber="16">`Wáinkiatárum átumka. Jintinkiartiniaitiatrum nékachu asarum kusurua ainiuitrume. Ju Jintíarme: "Shuar nekasan tajai tusa Yusa Jeen Páchiakka nii tana nuna umitsuk ikiukminiaiti. Antsu nekasan tajai tusa Yusa Jeen kuri ana nuna Páchiakka ti nekas umiktiniaiti" Tíniuitrume.</VERS>
      <VERS vnumber="17">Nétsetrume. Yúsjainkia Ashí kuri ántrachukait. Antsu Yusa Jeen írunna nuka aya nuin ikiusma asa Yusna ajasuiti. Tuma asamtai kurijiai nankaamas Yusa Jee Enentáimtustiniaiti. Enentáimcha asarum kusurua ainin Wáakuitrume.</VERS>
      <VERS vnumber="18">Nu arantcha Tíniuitrume: "Shuar nekasan tajai tusa naman-maar-Yus-Sútain Páchiakka nii tana nuna umitsuk ikiukminiaiti. Antsu Yús-sutainiam naman patasman Páchiakka ti nekas umiktiniaiti" Tíniuitrume.</VERS>
      <VERS vnumber="19">Nétsetrume. Penké naman Yusjai ántrachukait. Aya Yús-sutainiam patasma asa nu naman Enentáimtuschatniukait. Enentáimcha asarum kusurua ainin Wáakuitrume.</VERS>
      <VERS vnumber="20">Enentáimpratarum. Shuar nekasan tajai tusa Yús-sutain Páchiakka aya Sútainiak Páchiatsui antsu sutaincha tura nui patasmancha Mái-metek Páchiawai.</VERS>
      <VERS vnumber="21">Núnisan shuar Yusa Jeen Páchiakka aya nunak Páchiatsui antsu Yus nu jeanam Pujú asamtai nunasha Páchiawai.</VERS>
      <VERS vnumber="22">Núnisan shuar nayaimpin Páchiakka Yus pujutaincha tura Yus nui pujana nunasha Páchiawai.'</VERS>
      <VERS vnumber="23">`Maa Wáinkiatarum jintinniutirmesha, Pariséutirmesha. Antrarum shiir chichamtiniaitrume. Kumintsu nukesha, anisa nukesha, menta nukesha tias (10) akantram chikichik akankamu Yus Súwitrume. Nuka pénkeraiti, ikiukchatniuiti. Túramaitiat nekas pénker Túratniua nu Túrutsuk ikiuwitrume. Yus nekas Enentáimtustincha, Waitnentáimturtincha tura tuke pénker Túratniusha Enentáimtsuk ikiuwitrume.</VERS>
      <VERS vnumber="24">Atumka jintinkiartiniaitiatrum nékachu asarum kusuru ainiuitrume. Kutanam yajasmach enketu Wáinkiurmeka Júwitrume. Túrayatrum kamiriu Wáinkiurmeka kawai nankaamas uunt ain takamtsuk Kújawitrume.'</VERS>
      <VERS vnumber="25">`Maa Wáinkiatarum jintinniutirmesha, Pariséutirmesha. Antrarum shiir chichamtiniaitrume. Atumka tsapasha pininsha initiaani nijiatsuk aya Pátatek nijiawitrume. Núnisrum Pátatek shiir awajmamniuitrume tura Enentáiminkia kasamkatniusha tura Chíkichna wakeruktincha nujai Piákuitrume.</VERS>
      <VERS vnumber="26">Kusuru ainiuitrume, Pariséutirmeá. Antsu emka initiaani tsapasha pininsha nijiaktarum. Túrakrumninkia Pátatkesha mai pénker átatui. Núnisrum atumsha atumi Enentáin ana nu shiir awajsarum Pátatkesha shiir átatrume.'</VERS>
      <VERS vnumber="27">`Maa Wáinkiatarum jintinniutirmesha, Pariséutirmesha. Antrarum shiir chichamtiniaitrume. Iwiarsamu Pújujai yakarar shiir awajsamua ainiuitrume. Aani shiir ainiawai. Tura initkia Jaká ukunchijiai Piákuiti.</VERS>
      <VERS vnumber="28">Núnisaitrume atumsha. Chíkich shuar iismaka ti shiira ainiuitrume. Túrasha atumi Enentáinkia Ashí muijmiai Piákuiti.'</VERS>
      <VERS vnumber="29">`Maa Wáinkiatarum jintinniutirmesha, Pariséutirmesha. Antrarum shiir chichamtiniaitrume. Yaunchu Yúsnan etserin iwiarsamunam átumka shiir Enentáimtakrum jea jeamkaitrume. Tura pénker shuar yaunchu Jákarusha shiir Enentáimturtaj tusarum ni iwiarsamu shiir awajearme.</VERS>
      <VERS vnumber="30">Túrakrum ju Tíniuitrume: "Iikia yaunchu ii weatrijiai pujaitkiurkia Yúsnan etserin Máatin Yáimkiachaaji."</VERS>
      <VERS vnumber="31">Nujai ti paant chichaarme atumsha. "Ii weatri Yúsnan etserniun Máawar Tunáa Túrin ármiayi" Tárume. Tura "Yáimkiachaaji" Táyatrum, atumsha métek Túrin asarum "Niijiai méteketji" Tárume.</VERS>
      <VERS vnumber="32">Wats, atumi weatri nankamawarmia nu átum amuktatrume' Tímiayi Jesus.</VERS>
      <VERS vnumber="33">`Napia ainiuitrume. Shuar aya yajauch awajniuitrume. Túmatirmesha Yus Tunáa shuaran jinium akupkartatna nuya itiurak uwempratarum?</VERS>
      <VERS vnumber="34"> Untsurí shuaran akuptuktatjarme. Yúsnan etserniuncha, ti nekancha, jintinkiartinniasha akuptuktatjarme. Tura atumsha Chíkich Máattarme, chikichcha Krúsnum ajintruarum Máattarme, chikichcha iruntai jeanam Asutiáttarme, tura chikichcha Ashí nunkanam aintrattarme.</VERS>
      <VERS vnumber="35">Nu tura asarum pénker shuara numpé puarma nujai átum sumamattarme. Yámankamtaik Apir ti penker Shuáraitiat Máamuyayi. Tura ukunam Perekíasa Uchirí Sakarías atumi uuntri Yusa Jee ámanum naman-maar-Yús-sutai ajapén aténkamunam Máawarmiayi. Wats, Apir Máamunmaya Sakarías Máamunam Ashí pénker shuar ti Untsurí Máamujai sumamattarme.</VERS>
      <VERS vnumber="36">Nekasan Tájarme, Yamái pujuinia Nú shuar Ashí nujai sumamawartatui' Tímiayi Jesus.</VERS>
      <VERS vnumber="37">`Jerusarénnumiatirmeá, Yúsnan etserin Máiniaitrume. Yus akatar akupturmakmasha kayajai tukuram Máiniaitrume. Túrin árumnin waitnentajrume. Atash ni uchirin weaana aitkiasnak weartinian wakerimjarme, tura nakitramarme.</VERS>
      <VERS vnumber="38">Iistarum. Ame pépruram ajapamuiti.</VERS>
      <VERS vnumber="39">Tura "Yusa Náariin winiana nu, shiir Atí" Títiatrumna nu tsawant jeatsain penké Wáitkiashtatrume. Nuna Tájarme" Tímiayi Jesus.</VERS>
    </CHAPTER>
    <CHAPTER cnumber="24">
      <VERS vnumber="1"> Jesus Yusa Uunt Jeenia jiinki weai ni unuiniamuri niin tariar Jean iniaktusar áujmatsarmiayi.</VERS>
      <VERS vnumber="2">Tura Jesus tiarmiayi "Nu mash Yamái Wáintrume. Tura nekasan Tájarme ukunmanka mash saanaktiatui. Chikichík kayaksha ekentramuri atsuttawai" Tímiayi.</VERS>
      <VERS vnumber="3">Nuyá Uriwiu Náinnium wear ninki nui pujusar ni unuiniamuri Jesusan aniasarmiayi "Nusha urutaik Túrunat~i. Tura ame Tátincha tura nunka amuukatin tsawant jeakuisha warijiain nekaattaj~i? Nu ujatkata" tiarmiayi.</VERS>
      <VERS vnumber="4"> Tuíniakui Jesus Tímiayi "Aneartarum, anankramawairap.</VERS>
      <VERS vnumber="5">Untsurí shuar winia Náarun pachisar "wi Krístuitjai" tiar Untsurí shuaran anankawartatui.</VERS>
      <VERS vnumber="6">Ti Untsurí meset chicham antuktatrume Túrasha sapijmiakairap. Núnisan átiniaiti nunka Amúatsain.</VERS>
      <VERS vnumber="7">Apachcha Chíkich nunkanmaya apachjai Máaniawartatui. Tura ti tsukasha átatui. Sunkursha ti pampartatui. Uusha ti uurkartatui. Nuka Untsurí nunkanam Ashí Túrunawartatui.</VERS>
      <VERS vnumber="8">Nujai ti Wáitsatin aya yama nankamui' Tímiayi.</VERS>
      <VERS vnumber="9">`Nuyá atumniasha yajauch awajsarti tusa surutmakartatui. Tura mantamawartatui. Tura winia naar pachia asakrumin Ashí shuar Muíjramkartatui.</VERS>
      <VERS vnumber="10">Nu tsawantai Untsurí shuar Yúsan iniaisartatui. Túrawar nuamtak Muíjniainiak surunairartatui.</VERS>
      <VERS vnumber="11">Untsurí shuar Wáitruiniak "wi Yúsnan etserniuitjai" tiartatui. Túrawar Untsurí Shuáran Nusháa Enentáimtikrartatui.</VERS>
      <VERS vnumber="12">Tura Tunáa ti ákui nuamtak anenaichartatui.</VERS>
      <VERS vnumber="13">Tura shuar Ashí nuna tuke katsuntra nu uwemprattawai.</VERS>
      <VERS vnumber="14">Ashí aents nekaawarat tusa Yus-Chicham Ashí nunkanam etsernaktatui. Túramtai amuukatin tsawant jeattawai" Tímiayi.</VERS>
      <VERS vnumber="15">Shuar juna áujea nu Enentáimprati. Kame Jesus Tímiayi "Yúsnan etserin Taniar muijmiamtik tuke emesratin ana nuna yaunchu aar etserkamiayi. Nuka Yusa Jeen wantinkiamtai</VERS>
      <VERS vnumber="16">Ashí shuar Jutía nunkanam írunna nu, muranam pisararti.</VERS>
      <VERS vnumber="17">
      </VERS>
      <VERS vnumber="18">Ti Wárik pisartin asamtai shuar jea Yakí pujaksha tura shuar ajanam wekaakusha Jeá waketki wariri jukitiaj Tíchati. Antsu nuyan Wárik pisarti.</VERS>
      <VERS vnumber="19">Nu tsawantai nuwa ajamtincha tura Kuírchin takaku ainia nusha ti Wáitsartatui.</VERS>
      <VERS vnumber="20">Ayampratin tsawantaisha tura Michá Nántutincha nu pisartin tsawant áchati tusarum Yus seatarum.</VERS>
      <VERS vnumber="21">Maa, nu tsawantai ti Wáitsatin átatui. Ti Yáunchusha Núnisan Wáitsatin atsuuyayi. Ukunmasha atsuttawai.</VERS>
      <VERS vnumber="22">Nu Wáitsatin ti esarmaitkiuinkia Chikichkísha uwemprachainti. Tura Yus nu Wáitsatniun Wárik amumtikiattawai. Shuar Niiniu ajasarat tusa achikma ainia nu uwemprarat tusa Wárik amumtikiattawai' Tímiayi.</VERS>
      <VERS vnumber="23">`Tura atumin "Júiti Kristu," Tuíniakuisha tura "Nui pujawai" Tuíniakuisha anturkairap.</VERS>
      <VERS vnumber="24">Untsurí shuar Krístuitjai tusar wantinkiartatui. Untsurísha "Yúsnan etserniuitjai" tiartatui. Tura Shuáran anankataj tusar aents tujintiamun iniakmasartatui. Tura ti kakarman Túruiniak Yús-shuarnasha anankamin ainiakuinkia anankawarainti.</VERS>
      <VERS vnumber="25">Túrunatsain nuna emka ujaajrume.</VERS>
      <VERS vnumber="26">Tuma asamtai "Iis, Kristu nui aents atsamunam pujawai" Túramainiakuisha nui wéerap. "Jui úumak pujawai" Tuíniakuisha anturkairap.</VERS>
      <VERS vnumber="27">Núnisan úumkan Táchattajai. Peem péetuk ti Wárik Ashí nunkanam Wáinkiachminkiait. Núnisnak wi Aents Ajasuka winiakun paant wantinkiattajai.</VERS>
      <VERS vnumber="28">Wats, jaka tepaana nui chuan Káutkachartatuak' Tímiayi.</VERS>
      <VERS vnumber="29">`Ti Wáitsatin nankaamasmatai ti Wárik Tsawái nantu kajinkiattawai. Tura Kashí nantusha etsantrashtatui. Yaasha Ashí muchitrattawai. Nayaimpiniam kakaram ainia nusha peantrartatui.</VERS>
      <VERS vnumber="30">Nuikia Wi Aents Ajasuka, Tátiniur paant átatui. Tura Ashí nunkanmaya aents Wi Winiái Wáitkiar asuttiamattaji tusar uutiartatui. Wisha ti kakaram tura Yusa wincharijiai yuranminiam Winiái Wáitkiartatui.</VERS>
      <VERS vnumber="31">Yusa suntarin kachu kakaram umpuartarum tinia akupkamtai nu suntar Ashí nunkanmaya Ashí Yús-shuaran, Yus achikma ásarmatai, irurartatui' Tímiayi.</VERS>
      <VERS vnumber="32"> `Iikiu numiri nakumea nu nekaatarum. Ni nuken eteakui "esat nantu jeatemayi" Tátsurmek.</VERS>
      <VERS vnumber="33">Núnisan Ashí ju Wáinkiurmeka "amuukatin tsawant nekas jeatemayi" Títiniaitrume.</VERS>
      <VERS vnumber="34">Nekasan Tájarme, Yamái aents pujuinia nu Amúatsain Ashí Túrunattawai.</VERS>
      <VERS vnumber="35">Nunkasha nayaimpisha amuukartatui antsu winia chichamur amuukashtatui' Tímiayi.</VERS>
      <VERS vnumber="36">`Tura nu Túrunatin tsawant nekanachminiaiti. Yusa suntarisha nékainiatsui. Wisha Yusa Uchiríntiatnak nékatsjai. Antsu aya winia Aparuk nékawai' Tímiayi.</VERS>
      <VERS vnumber="37">`Wi Tátiniur jeamtai yaunchu Nuai pujumia Nú tsawantin Túrunamia Núnisan átatui.</VERS>
      <VERS vnumber="38">Nu tsawantin, tuke amaartsain, aya Júnisan aa asamtai yurumuk umarar pujuarmiayi. Nuatnainiarmiayi. Ni nawantrincha nuatmamtikiarmiayi. Tura Tumá pujuiniai Nuai uunt kanunam enkemamtai</VERS>
      <VERS vnumber="39">nu aents tuke nékainiatsain ama amaarak mash amuukarmiayi. Núnisan átatui Wi Tátin jeamtai.</VERS>
      <VERS vnumber="40">Nu tswantaik Jimiará shuar ajanam pujuttawai. Chikichik junaktiatui tura Chíkichkia ikiunkittiawai.</VERS>
      <VERS vnumber="41">Núnisan Jimiará nuwa shana nekeak pujuttawai. Chikichik junaktiatui chikichcha ikiunkittiawai' Tímiayi.</VERS>
      <VERS vnumber="42">`Nu asamtai atumsha iwiarnarum pujustarum. Nekaachminiaiti uruk aintsuk taritjiarum.</VERS>
      <VERS vnumber="43">
      </VERS>
      <VERS vnumber="44">Tuma asamtai aneara pujustarum. Wi nekaachmanum Tátin Júnisan Enentáimpramniaiti. Shuar ju kashi kasa Tátinian nekaanka Kánutsuk kasa Táawai tusa iwiarnar Nákasainti. Núnisrum aneara pujutarum.'</VERS>
      <VERS vnumber="45">`Shuar pénker uminian tura pénker Enentáimniun áujmatsattajai. Nuna uuntri Yajá irauweak "Yurumátin jeamtai winia takartin ayuratarum" Tíchanpiash.</VERS>
      <VERS vnumber="46">Nu takamtikniuncha ni uuntri taa takatrin Tímiatrusan Túran tarinkia shiir Enentáimtusainti.</VERS>
      <VERS vnumber="47">Nekasan Tájame, umin asamtai ni uuntri Ashí ni waririn Wáitrúkat tusa takatan susattawai.</VERS>
      <VERS vnumber="48">
      </VERS>
      <VERS vnumber="49">Antsu uuntur wau Táchattawai tusa takamtikin ni uuntri Yáintrin yajauch awajeak tura takatsuk aya Yurumátniun tura nampektinian wararkunka nu takamtikin yajauchiiti.</VERS>
      <VERS vnumber="50">Turai ni uuntri aya aneachma taa nu takamtikniun, yajauch asamtai,</VERS>
      <VERS vnumber="51">ti kakaram asutiattawai. Yajauch shuar pujuinia nui akupkattawai. Nuisha ti Wáitiak ti uuttiatui' Tímiayi Jesus.</VERS>
    </CHAPTER>
    <CHAPTER cnumber="25">
      <VERS vnumber="1"> `Yus akupeamunam pachiinkiatin Júnis átatui. Nuatnaikiatin Jísat akui tias nuwa natsa kantiran akaawar Nuátkattana nu aishmankan inkiun Jeá itiatai tusar wearmai.</VERS>
      <VERS vnumber="2">Senku nuwa Enentáimcha armai. Tura Chíkich senku nuwa Enentáimin armai.</VERS>
      <VERS vnumber="3">Enentáimcha arma Nú nuwa aya akaamunak Juíniak amuukamtai yaraatniun asuitin Júkicharmai.</VERS>
      <VERS vnumber="4">Antsu Chíkich senku Núwaka akaamuncha Juíniak tura ataksha amuukamtai yaraatniun asuitin Júkiarmai.</VERS>
      <VERS vnumber="5">Tura Jíinkiarmatai nuatkatin aishman wari taachkui kari pujakui kanararmai.</VERS>
      <VERS vnumber="6">Nuyá kashi ajapén shuar untsumuk "Pai nuatkatin winiawai. Werirum inkiuntarum" timiai.</VERS>
      <VERS vnumber="7">Tu untsumun antukar nantakiar kantiran akaatai tusar pujursarmai.</VERS>
      <VERS vnumber="8">Nuyá senku nuwa Enentáimcha arma nu, Chíkich nuwa Enentáimniun tiarmai "Incha atumi asuitiri ishichik ajamprusaitia. Ii kantirisha kajiniawai."</VERS>
      <VERS vnumber="9">`Tutai Chíkich senku nuwa tiarmai "Atsá, Warí íncha jeartamchattaji. Tura atumnia penké jeashtatui. Nekaska surutainium werum sumaka utumtarum" tiarmai.'</VERS>
      <VERS vnumber="10">`Tura Nuyá senku nuwa Enentáimcha arma nu, asuitian sumak utitiai tusar wéarai ukunam nuatkatin aishman tamai. Túramtai Enentáimin nuwa arma nuka nuatnaikiatin Námpernam nuatkatniujai wayawarmai. Túramtai Wáitin epeniarmai.</VERS>
      <VERS vnumber="11">Tura epeniarai Enentáimcha nu Táarmai. Tura tiarmai "Uuntá, waiti uratritia."</VERS>
      <VERS vnumber="12">`Tu untsumainiakui nu uunt kajerak chichak "Cha, Yátsukaitrum? Penké nékatsjarme" tiarmai."</VERS>
      <VERS vnumber="13">Jesus nuna áujmatas umik Tímiayi "Aents Ajasuitjai tura Tátin tsawantrusha tura uruk ain Tátaj nusha nékatsrume. Tuma asarum tuke iwiarnarum pujustarum' Tímiayi.</VERS>
      <VERS vnumber="14"> `Núnisan Wi Tátin Júnisaiti. Shuar Chíkich nunkanam wéak~u ni takarniurin untsukar ni Kuítrin akanak Súsarmai.</VERS>
      <VERS vnumber="15">Chikichkiniak senku mir (5.000) Kuítian susamai. Chikichnasha Jimiará mir (2.000) Kuítian susamai. Tura chikichnasha chikichik mir (1.000) Kuítian susamai. Nii takastin jearma nujai métek Súsarmai. Tura ikiuak Yajá wemai.</VERS>
      <VERS vnumber="16">Takarin senku mir Kuítian achikmia nujai takakmas ataksha senku mir Kuítian patakmai.</VERS>
      <VERS vnumber="17">Chikichcha Núnisan Jimiará Míran achikmia nujai takakmas ataksha Jimiará Míran patakmai.</VERS>
      <VERS vnumber="18">Tura Chíkich shuar ni Uuntrí Kuítrin chikichik Míran achikmia nuna waa taur úukmai.'</VERS>
      <VERS vnumber="19">`Nuyá ukunam nu shuara uuntri Támai. Tura Kuítian Súkiarma nujai itiurkarmakit tusa untsukarmai.</VERS>
      <VERS vnumber="20">Emka senku mir Kuítian achikmia nu tamai. Nuyá ni uuntrin Chíkich senku mir patakman suak timiai "Uuntá, senku mir kuit surusmame. Pai, atak senku Míran patasmajai."</VERS>
      <VERS vnumber="21">`Takui ni uuntri timiai "Ti pénker takakmauwitme. Nekas uminiaitme. Ishichkijiaisha ti pénker takakma asakmin ti Núkap yamaikia amastatjai. Winí wayam wijiai ti shiir warasta" timiai.'</VERS>
      <VERS vnumber="22">`Nuyá Chíkich shuar Jimiará Míran achikmia nu Tarí timiai "Uuntá, Jimiará mir surusmame. Pai, ataksha Jimiará Míran patasmajai."</VERS>
      <VERS vnumber="23">`Takui ni uuntri timiai "Ti penker takakmauwitme. Nekas uminiaitme. Ishichkijiaisha ti pénker takakma asakmin ti Núkap yamaikia amastatjai. Winí wayam wijiai ti shiir warasta" timiai.'</VERS>
      <VERS vnumber="24">`Nuyá Chíkich shuar chikichik Míran achikmia nu Tarí timiai "Uuntá, ti kajen asakmin tura araachiatam tura atsaamprachiatam Júurtuktarum tiniu asakmin</VERS>
      <VERS vnumber="25">sapijmiakun ame Kuítrumniaka Nunká Táutran úukmajai. Pai, Juíiti ame surukmiam nu" timiai.'</VERS>
      <VERS vnumber="26">`Takui ni uuntri timiai "Ameka yajauchiitme. Aya Nákiitme. Wi araachiatan tura atsaamprachiatan Júurtuktarum Tíniuitme Túrutsumek.</VERS>
      <VERS vnumber="27">Tu Enentáimkiumka urukamtai kuit-iruntainiam ikiurtuschamam? Nuikia wi Táakun patasan Achikiáajai" timiai.</VERS>
      <VERS vnumber="28">Nuna tinia nui wajainian tiarmai "Ju shuar Chikichík mir kuit atankirum tias mir Kuítian takaka nu susatarum.</VERS>
      <VERS vnumber="29">Kame Núkap takakna Nú shuar ataksha patatnastatui tura ampiniartatui. Antsu ishichik takakna nusha ishichik takakuitiat jurunkittiawai.</VERS>
      <VERS vnumber="30">Ju umichu shuarsha aa kiritniunam ajapatarum. Nui ti Wáitiak ti uuttiatui" timiai". Tu áujmatsamiayi Jesus.</VERS>
      <VERS vnumber="31"> Jesus áujmatuk Tímiayi `Aents Ajasuitjiana nu Ashí akupin ajasan Yusa suntari énkekma winittiajai. Tura Uunt Akupin asan shiir pujutairui pujustatjai.</VERS>
      <VERS vnumber="32">Túramtai Ashí nunkanmaya aents Winia irunturartatui. Túrunawarmatai akantrartatjai. Murikiu Wáinin kachurtinian tura kachurtichujai akanea Nútisanak Shuáran akantrattajai.</VERS>
      <VERS vnumber="33">Tura kachurtichunka, pénkera nuna, untsuuruini awajsartatjai. Tura kachurtinniaka, yajauchia nuna, menaaruini awajsartatjai.</VERS>
      <VERS vnumber="34">Túran nekas Uunt Akupin asan untsuuruini wajainian Títiatjai "Atumniaka winia Apar shiir awajtamsaitrume. Wi akupeajna nui winitiarum. Yus nunkan najanamia Tímianaik átum nui warastinian tsankatramkamiarme.</VERS>
      <VERS vnumber="35">Kame Wi Tsukamá wekai ayurtuamiarme. Kitiama wekaisha umartin surusmiarme. Wait Ajá wekaisha itiaararum ajamprusmiarme.</VERS>
      <VERS vnumber="36">Pushir atsaisha átumka surusmiarme. Jaa tepaisha Iiráimiarme. Sepunam enketaisha tarum Iiráimiarme" Títiatjai.</VERS>
      <VERS vnumber="37">Tutai untsuuruini wajainia turutiartatui "Uuntá, urutia Tsukamá wekaamnisha ayuramaj~i. Urutiá iisha kitiama Wekáa wainkiarsha umartincha amasmaj~i.</VERS>
      <VERS vnumber="38">Tura urutia wait Ajá wekaamnisha tura pushiram mamurmataisha iisha amasmaj~i.</VERS>
      <VERS vnumber="39">Urutia iisha jaa tepamin tura sepunam enketmin wainkiarsha winitir iimiaj~i?" turutiartatui.'</VERS>
      <VERS vnumber="40">`Turutainiakui Wi Uunt Akupin asan tiartatjai "Nekasan Tájarme, Ashí ju Wíi shuar péejchachisha waitnentramarum nu Winia anentakum Túraitrume" tiartatjai' Tímiayi.</VERS>
      <VERS vnumber="41">`Wi Uunt Akupin asan menaaruini wajainian tiartatjai "Atumsha Yajá wetarum. Yajauchijiai yuminkramuitrume. Yus uunt iwianchi ni suntarijiai tuke kajinkiashtin jinium apeatniua nui wétatrume atumsha.</VERS>
      <VERS vnumber="42">Atumka Wi tsukamai ayurtuachmarme. Kitiamaisha umartin suruschamarme.</VERS>
      <VERS vnumber="43">Wait Ajá wekaisha ikiatrachmarme. Pushirun imiampraisha entsartin suruschamarme. Jaa tepaisha tura sepunam enketaisha iiraichmarme" tiartatjai.'</VERS>
      <VERS vnumber="44">`Tutai niisha turutiartatui "Urutia, Uuntá, tsukamakmesha, kitiamakmesha, wait Ajaknísha, pushiram imiampramsha, Jáakmesha, tura sepunam wait Ajá pujamnisha iisha winitir Yáinchamaj~i?" turutiartatui.'</VERS>
      <VERS vnumber="45">`Wi Uunt Akupin asan tiartatjai "Nekasan Tájarme, Ashí Wíi shuar, péejchachisha waitnentrachmarum nui Winiasha Túrutachuitrume" tiartatjai.</VERS>
      <VERS vnumber="46">Nu shuarka tuke Wáitsatniunam weartatui. Tura Yus achikma ainia nusha tuke iwiaaku Yusjai pujustinnium weartatui" Tímiayi Jesus.</VERS>
    </CHAPTER>
    <CHAPTER cnumber="26">
      <VERS vnumber="1"> Jesus Ashí nuna tinia umik ni unuiniamurin tiarmiayi</VERS>
      <VERS vnumber="2">"Atumsha nékarme, Paskua jisat jeatin jimiarchik tsawant ajasai. Nui Wi Aents Ajasu asamtai Krúsnum Máawarti tusar surutkartatui" Tímiayi.</VERS>
      <VERS vnumber="3">Nuyá Israer-patri uuntrisha Israer-shuara jintinniurisha Israer-shuara uuntrisha Kaipiasa jeen áarin iruntrarmiayi. Kaipiassha Israer-patri uuntriyayi.</VERS>
      <VERS vnumber="4">Nui anankatin chichamjai Jesus achikiar maatai tusar chichaman jurusarmiayi.</VERS>
      <VERS vnumber="5">Tura tiarmiayi "Jístatin Túrachminiaiti aents téetet ajarain tusar."</VERS>
      <VERS vnumber="6"> Jesus Petania péprunam pujus tunamaru Semunka jeen pujumiayi.</VERS>
      <VERS vnumber="7">Nui pujai nuwa ti kuit Jeá kunkuinian Arapástru tutai kaya najanamunam piakun itiamiayi. Tura Jesus misanam Yurumátaj tusa pujan Tarí nu kunkuinian ukatramiayi.</VERS>
      <VERS vnumber="8">Túramtai ni unuiniamuri nuna iisar kajerkar tiarmiayi "Urukamtai au kunkuin Imiá Kuítniasha aantrasha wasurea?</VERS>
      <VERS vnumber="9">Antsu ti kuitjai suruk shuar Kuítrincha ainia nuna Yáitskesha" tiarmiayi.</VERS>
      <VERS vnumber="10">Jesus tuinian anturak tiarmiayi "Urukamtai ju nuwa yajauch Enentáimtarum? Túrutana ju ti pénkeran Túrayi.</VERS>
      <VERS vnumber="11">Kuítrincha tuke atumjai pujushtatuak. Antsu Wikia atumjai tuke pujushtatjai.</VERS>
      <VERS vnumber="12">Ju nuwa kunkuinjai ukatrurai juka, Wi iwiarnastin asamtai aitkiarayi.</VERS>
      <VERS vnumber="13">Nekasan Tájarme, Ashí nunkanam uwempratin chicham etsernakui tuke ju nuwa pachinias etsernaktatui. Túramtai ni Túramuri kajinmankishtatui" Tímiayi.</VERS>
      <VERS vnumber="14"> Nuyá Jesus tuse (12) unuiniamunmaya chikichik ni naari Jútas Iskariúti Jesusan suruktaj tusa Israer-patri uuntriin wémiayi.</VERS>
      <VERS vnumber="15">Tura jeari Tímiayi "Jesusan achikia amakui Urutmá akirkaintrum?" Takui trainta (30) Kuítian akikiarmiayi.</VERS>
      <VERS vnumber="16">Nu akikiam Jútas itiurak Jesusan Súsaraintiaj tu Enentáimias wekaimiayi.</VERS>
      <VERS vnumber="17"> Wakapruachu tantan Yurumáinia Nú Námper yama nankamkui Jesusa unuiniamuri tariar aniasarmiayi "Tui paskua Námper iwiaarakrin Yurumáttam?" tiarmiayi.</VERS>
      <VERS vnumber="18">Tuíniakui Jesus Tímiayi "Péprunam wetarum. Nui Chikichík shuara jeen jearum titiarum "Uunta chichaak "Winia tsawantur ishichik ajasai. Tuma asan paskua namperan winia unuiniamurjai ame jeemiin Yurumátjai" tawai" titiarum" Tímiayi.</VERS>
      <VERS vnumber="19">Tutai ni unuiniamuri wear Jesus timia nuna umikiar paskua nampertin Yurumátniun iwiararmiayi.</VERS>
      <VERS vnumber="20">Tura kashi Ajasái Jesus ni tuse (12) unuiniamurijiai misanam yurumuk pujumiayi.</VERS>
      <VERS vnumber="21">Nui Yurumáiniai Jesus tiarmiayi "Nekasan Tájarme, átum pujarmena Juyá chikichik Winia surutkattawai."</VERS>
      <VERS vnumber="22">Nuna takui ti Kúntuts Enentáimprar mai Aní awajiarmiayi "Uuntá, Wiáshitiaj?"</VERS>
      <VERS vnumber="23">Mai tu awajenam Jesus tiarmiayi "Wi Nú pininnuman jimiartukan yuajna ju Winia surutkattawai.</VERS>
      <VERS vnumber="24">Wi Aents Ajasu asan Yus Chicham tana nujai métek Túrunattajai. Túrasha shuar Winia surutkattana nuka ti Asutniátin asa akiinmainchu ajakuiti" Tímiayi.</VERS>
      <VERS vnumber="25">Nuyá Jútas suruktaj tana nu Niin Tímiayi "Uuntá nuikia Wiáshitiaj?" Takui Jesus Tímiayi "Ee, nekas ámetme."</VERS>
      <VERS vnumber="26"> Tura yurumuk pujuiniai Jesus yurumkan achik Yúsan yuminsamiayi. Tura puur ni unuiniamurin suiniak Tímiayi "Ju yuatarum. Juka winia ayashruiti."</VERS>
      <VERS vnumber="27">Nuyá pininkian achik Yúsan yuminsamiayi. Tura suiniak tiarmiayi "Jusha Ashí umartarum.</VERS>
      <VERS vnumber="28">Juka winia numparuiti. Tura winia numpar Puármatai, yamaram chicham nekas uminkiattawai tawai. Tura Puármatai Untsurí shuara tunaarin tsankurattawai.</VERS>
      <VERS vnumber="29">Tura ataksha átum Yus akupea nui jeatsrumnin ju uwa yumirin umarchattajai. Tura tsawant jeamtai atumjai Yus akupeana nui yamarman umartatjai" Tímiayi Jesus.</VERS>
      <VERS vnumber="30">Yús-kantan Kantamáwar umikiar Uriwiu Náinnium wearmiayi.</VERS>
      <VERS vnumber="31"> Nui Jesus Tímiayi "Ju kashi átum Winia Ashí natsantrurtatrume. Kame Yus-Papinium aarmaiti "Murikiu Wáinniun mantuattajai Túram murik pisarartatui." Tu aarmaiti.</VERS>
      <VERS vnumber="32">Tura nantakin Kariréa nunkanam Wi émkattajai átum wéatsrumin."</VERS>
      <VERS vnumber="33">Takui Pítiur Tímiayi "Chíkich natsantramainakuisha wikia Túrashtatjai."</VERS>
      <VERS vnumber="34">Tutai Jesus Tímiayi "Nekasan Tájame, ju kashi atash shiniatsain Menaintiú natsantrurtatme."</VERS>
      <VERS vnumber="35">Pítiur Tímiayi "Maa, Amijiai métek Mántuiniakuisha penkesha natsantrashtatjame." Ashí ni unuiniamuri Núnisan tiarmiayi.</VERS>
      <VERS vnumber="36"> Nuyá Jesus ni unuiniamurijiai Jitsemaní Náartin ajanam Jeá Tímiayi "Juí pujusrum Nákarsatarum. Aranta ai wena Yúsan áujsatjai."</VERS>
      <VERS vnumber="37">Tinia Pítruncha tura mai Sepetéu Uchirí Jukí wémiayi. Nuisha ti Kúntuts Enentáimiuk wake mesekmiayi.</VERS>
      <VERS vnumber="38">Nuyá Jesus Tímiayi "Ti Kúntuts jakamnia Enentáimjai. Atumsha jui pujusrum Wijiai métek Iwiáa pujutarum."</VERS>
      <VERS vnumber="39">Tinia Jesus arantach we nui tikishmar tsuntsuma Yúsan áujeak Tímiayi "Winia Aparú, Wi Túrunatniua nu Nusháa iwiaramniaitkiuinkia ju Wáitsatniua nu tsankatrukaip. Tura Wi wakeraj Núniska áchati antsu Ame wakeram Núnis Atí" áujuk Tímiayi.</VERS>
      <VERS vnumber="40">Nuyá ni menaintiu unuiniamuri pujuiniamunam waketki Kanúu pujuinian jeariar Pítrun Tímiayi "Atumka chikichik úraksha Wijiai Iwiáa pujutin tujinkiarmek?</VERS>
      <VERS vnumber="41">Iwiáa pujusrum Yus áujsatarum. Tunáa nupettamkairap. Enentáimin ti wakeriniaitrume Túrasha ayashim pimpiruiti."</VERS>
      <VERS vnumber="42">Tinia ataksha we Yúsan áujeak Tímiayi "Winia Aparú, Wi Imiá nekasan Wáitsatniuitkiuinkia nuikia Ame wakeramna nu Atí." Tu áujsamiayi.</VERS>
      <VERS vnumber="43">Nuyá ataksha taa ni menaintiu unuiniamuri tarimiayi. Tura kari ti nupeteam ataksha Kanúu pujuarmiayi.</VERS>
      <VERS vnumber="44">Túmainiakui niin ikiukin ataksha áujmia Núnisan Yúsan áujsataj tusa waketkimiayi.</VERS>
      <VERS vnumber="45">Aujas umik ni unuiniamuri pujamunman wémiayi. Tura tiarmiayi "Antsu yamaikia kanarum ayampratarum. Ura jeayi. Wi Aents Ajasu ain, tunaarintin shuarnum surunkatin jeayi.</VERS>
      <VERS vnumber="46">Wari nantaktiarum. Wéartai. Súrutna nu winiawai" Tímiayi.</VERS>
      <VERS vnumber="47"> Jesus tu chichai Jútas Támiayi. Nusha ni unuiniamuriyayi. Nujaisha Untsurí shuar puniajaisha tura numijiaisha winiarmiayi. Nu shuaran Israer-patri uuntrisha Israer-shuara uuntrisha akupka ármiayi.</VERS>
      <VERS vnumber="48">Jútas, Jesusan sura, tuke Jesusai jeatsuk nu shuaran tiarmiayi "Wi miniakkan mukunattajna Núiti. Nu achiktarum."</VERS>
      <VERS vnumber="49">Nu asamtai Jesusan Tarí "Winiajai Uuntá" tinia mukunamiayi.</VERS>
      <VERS vnumber="50">Takui Jesus Tímiayi "Amikrú, Warí winitiam?" Nuyá achikiar Jesusan Júkiarmiayi.</VERS>
      <VERS vnumber="51">Nui chikichik Jesusa Tsaníakmari ni puniarin ukuiniak shuara kuishin tsupirkamiayi. Nu shuarsha Israer-patri uuntri takarniuriyayi.</VERS>
      <VERS vnumber="52">Túramtai Jesus Tímiayi "Puniarum enkeata. Ashí puniajai Máanainia nusha puniajai mantamnashtatuak.</VERS>
      <VERS vnumber="53">Wi wakeraknaka winia Aparun Timiá Untsurí suntarin seakui Páchitsuk akupturkainti. Nu nékatsmek?</VERS>
      <VERS vnumber="54">Tura nuna Túramtainkia Yus-Chichamnum tana nu uminkiachainti" Tímiayi.</VERS>
      <VERS vnumber="55">Nuna tinia Jesus nu shuaran tiarmiayi "Atum Kasá achiktaj tawa Nútiksarum puniajaisha numijiaisha tarutniurme. Kame Ashí tsawantai Yusa Jeen atumjai pujusan Yus-Chichaman etsermiajai. Nuisha achirkachmarme.</VERS>
      <VERS vnumber="56">Antsu yamaikia yaunchu Yúsnan etserin aararmia nu Umínkiatí tusarum Jútikrarme." Tu Tímiayi Jesus. Nuyá ni unuiniamuri Jesusan Níniak ikiuiniak pisararmiayi.</VERS>
      <VERS vnumber="57"> Shuar Jesusan achikiarmia nusha Kaipiasai Júkiarmiayi. Nusha Israer-patri Uuntríyayi. Nuisha Israer-shuara jintinniurisha Israer-shuara uuntri armia nusha irunar matsamarmiayi.</VERS>
      <VERS vnumber="58">Tura Pítiur árantak Jesusan nemarkin uuntri jeen aari jeamiayi. Tura suntarjai tsanin pujusmiayi Jesusan itiurkartin tusa.</VERS>
      <VERS vnumber="59">Tura Israer-patri uuntrisha Israer-shuara uuntrisha tura Ashí naamka uunt armia nusha Jesusan wait-chichamjai Súmamtikiatai tusar áujmatiarmiayi.</VERS>
      <VERS vnumber="60">Untsurí shuar ántar tsanumpruiniakuisha Máatin chichaman nekaracharmiayi. Nuyá Jimiará shuar tsanumpruiniak</VERS>
      <VERS vnumber="61">tiarmiayi "Ju aishman chichaak "Yusa Uunt Jeen yumpuaran ataksha Menaintiú tsawantin jeamminiaitjai," tu chichamai" tiarmiayi.</VERS>
      <VERS vnumber="62">Nuyá Israer-patri uuntri wajaki Jesusan Tímiayi "Aimtsumek. Turamainia nusha anturmammek?"</VERS>
      <VERS vnumber="63">Túrasha Jesus tuke aimchamiayi. Túmakui Israer-patri uuntri chicharuk "Nekas iwiaaku Yusa Náariin Tájame nekasa nu Táchakminkia Yus iirmastatui. Ame Krístukaitiam. Yusa Uchirínkaitiam? Paant Etsérkatá" Tímiayi.</VERS>
      <VERS vnumber="64">Tutai Jesus Tímiayi "Ee, ame Támena Núitjai. Tura ataksha atumin Tájarme, wi Aents Ajasu asan ti kakaram Yusa untsuurini pujai Wáitkiáttarme. Tura yuranminiam winiaisha Wáitkiáttarme" Tímiayi.</VERS>
      <VERS vnumber="65">Nuyá Patri uuntri nuna antuk ti kajek ni pushiri jaak Tímiayi "Ju aishman ni chichamejai Yúsan nekas yajauch chicharniuiti. Nuyásha Warí atsumaj~i? Atumsha Yúsan yajauch chicharu antukcharumek.</VERS>
      <VERS vnumber="66">Waritia Enentáimprum?" Tutai "Sumamayi. Mantamnati" tiarmiayi.</VERS>
      <VERS vnumber="67">Tiar usukiawarmiayi yapiniam. Tura awattiarmiayi. Chikichcha yapiniam awati wishikiainiak tiarmiayi</VERS>
      <VERS vnumber="68">"Ame Krístuchukaitiam. Ya awattama? iitsuk nekaata." Tu chichariarmiayi.</VERS>
      <VERS vnumber="69"> Nu Túmain Pítiur aa pujai nuwa chikichik jeari Tímiayi "Amesha ju Kariréanmaya Jesus tutaijiai wekaichamkam."</VERS>
      <VERS vnumber="70">Tutai Pítiur Ashí ántuiniamunam Tímiayi "Nékatsjai. Warittsuk chichaam?"</VERS>
      <VERS vnumber="71">Nuna tinia Jíinkitiaj tusa wéai Chíkich shuar Wáiniak nui pujuinian tiarmiayi "Au aishmansha Nasarétnumia Jesusjai wekainiuiti."</VERS>
      <VERS vnumber="72">Tutai Pítiur ataksha Tímiayi "Nekasan Tájarme, ju aishmankan penké nékatsjai."</VERS>
      <VERS vnumber="73">Arusan nui pujuarmia nu Pítrun tariar tiarmiayi "Nekas amesha aujai wekaimiame. Warí, chichammijiai Páantaiti."</VERS>
      <VERS vnumber="74">Tutai Pítiur "nekas Yus iirui" taku Tímiayi "Nu aishmankan penké nékatsjai." Nuna tai atash shiniukmiayi.</VERS>
      <VERS vnumber="75">Túramtai Pítiur Jesus nuik Tímia nuna Enentáimpramiayi. "Atash shiniatsain Menaintiú natsantrurtatme" Tímiayi Jesus. Pítiur nuna Enentáimiar jiinki we ti uutmiayi.</VERS>
    </CHAPTER>
    <CHAPTER cnumber="27">
      <VERS vnumber="1"> Kashin tsawarmatai Israer-patri uuntrisha Israer-shuara uuntrisha Jesus maatai tiarmiayi.</VERS>
      <VERS vnumber="2">Tiar Jesusan jinkiawar apachi uuntrin Punsiu Piratui Júkiarmiayi.</VERS>
      <VERS vnumber="3">Jútas Jesusan suruk tura Máatai Tuínian antuk Enentáimiar trainta Kuítian Israer-patri uuntrincha Israer-shuara uuntrincha awantukiarmiayi.</VERS>
      <VERS vnumber="4">Tura Tímiayi "Nu aishman tunaarinchan Máatarum tusan surukan wi sumamajai." Takui tiarmiayi "Nusha iijiaisha Warí urukatin. Nuka amek iischatniukaitiam."</VERS>
      <VERS vnumber="5">Tinia Jútas nui Yusa Uunt Jee Kuítian utsan ikiuak Nuyá we kajempramiayi.</VERS>
      <VERS vnumber="6">Nuyá Israer-patri uuntri nu Kuítian Júukar tiarmiayi "Ju kuit shuar sumakma asamtai Yusa Kuítrijiai irurchamniaiti."</VERS>
      <VERS vnumber="7">Tura nuamtak áujmatsar "nunka sumaktai" tiar Nuwe Najantai nunkan sumakarmiayi yajaya shuar nui iwiarsatniun.</VERS>
      <VERS vnumber="8">Shuar sumakma kuitjai sumakma asamtai yamaisha Numpá Nunka tuke Tuíniawai.</VERS>
      <VERS vnumber="9">
      </VERS>
      <VERS vnumber="10">Nujai yaunchu Yúsnan etserin Jeremías timia nu uminkiamiayi: "Uunt Yus turutmia Núnisan Túrawarmiayi. Israer-shuar trainta Kuítian seawarmatai nuna akantrar nujai Nuwe Najantai nunkan sumakarmiayi." Tu aarmiayi.</VERS>
      <VERS vnumber="11"> Jesusan apachi uuntriin ejeniarmatai nii aniasmiayi "Nekasmek Israer-shuara uunt Akupniuríntiam?" Tutai Jesus "Ame Támena Núitjai' Tímiayi.</VERS>
      <VERS vnumber="12">Nuyá Israer-patri uuntrisha Israer-shuara uuntrisha Súmamtikia Jesus pachischamiayi.</VERS>
      <VERS vnumber="13">Nuyá Piratu Tímiayi "Ashí yajauch chichartamainia nu anturmammek?"</VERS>
      <VERS vnumber="14">Tútaisha Jesus penké aimkiachmiayi. Túmakui akupin ti Enentáimiar Títinian nekaachmiayi.</VERS>
      <VERS vnumber="15">Jísat tsawantin apachi uuntri Israer-shuar shiir Enentáimprarat tusa sepunam enketun shuar wakeramun jiiki ankant akupniuyayi.</VERS>
      <VERS vnumber="16">Nui sepunam Tunáa shuar Parapás Náartin pujumiayi. Ashí shuar nékarmiayi.</VERS>
      <VERS vnumber="17">Tuma asamtai Piratu Israer-shuar iruntrarun aniasmiayi "Yana ankant akupkat tusarum wakerarum. Parapásnak akupkattaj; Kristu tutai Jesusnak akupkattaj?" Tímiayi.</VERS>
      <VERS vnumber="18">Kame Israer-shuar ántar kajerainiak ni itiarmian nekaamiayi.</VERS>
      <VERS vnumber="19">Tura Piratu nuna inintrak pujai ni Nuarí chichaman akuptukmiayi. "Ju pénker aishman Súmamtikiatniujai pachiinkiaip. Mesekranam nii aitkiatniun nekaan Wáitsan tsawarjai" Tímiayi.</VERS>
      <VERS vnumber="20">Túrasha Israer-patri uuntrisha Israer-shuara uuntrisha "Parapás ankant Wetí, tura Jesus mantamnati" titiarum tusar Shuáran akatrarmiayi.</VERS>
      <VERS vnumber="21">Apachi akupniuri ataksha aniasarmiayi "Ju Jimiará aentsun yana ankant akupkat tusarum wakerarum?" Tutai "Parapás" tiarmiayi.</VERS>
      <VERS vnumber="22">Tutai aniasarmiayi "Jesusnasha. Yusa Anaikiamuri Kristu tuinia nunasha, Itiúrkáttaja?" Tutai Ashí "Krúsnum Máatá" tiarmiayi.</VERS>
      <VERS vnumber="23">Tuíniakui Piratu tiarmiayi "Warí yajauchinia Túrait?" Tutai kakantar untsumuk "Krúsnum Máatá" tiarmiayi.</VERS>
      <VERS vnumber="24">Tura Piratu Jesus uwemtikrachminiaitkiui antsu Ashí shuar charaatum ajainiakui entsa uturtitiarum tusa seamiayi. Tura Ashí iimiainiain ikijmiak Tímiayi "Ju pénker aishman Máatniunam wikia pachiintsujai. Antsu atumek iistarum."</VERS>
      <VERS vnumber="25">Tutai Ashí shuar tiarmiayi "Iik ii shuarijiai ju aishman Máatin iistaji."</VERS>
      <VERS vnumber="26"> Nuyá Piratu Parapásan ankant akupkamiayi. Tura Jesus Asutiárum Krúsnum Máatárum tusa akupkamiayi.</VERS>
      <VERS vnumber="27">Nuyá akupin pujutai jeanam akupniu suntari Jesusan Júkiar Ashí suntaraim irunturarmiayi.</VERS>
      <VERS vnumber="28">Tura pushiri aitkiar akupin entsatain kapaaku pushin aentsrarmiayi.</VERS>
      <VERS vnumber="29">Múuknúmsha tawaspan janki najanamun etsemtikiarmiayi. Tura karisun akupniu numiria aaniun Untsuuríni ataksarmiayi. Túrawar wishikiainiak tikishmatrar tiarmiayi "Israer-shuara uunt akupniurinme."</VERS>
      <VERS vnumber="30">Tiar usukiarmiayi. Tura karisun jurukiar Múuknum awatiarmiayi.</VERS>
      <VERS vnumber="31">Tura Núkap wishikrar kapaaku pushin aitkiar ni pushirin aentsrarmiayi. Nuyá Krúsnum maatai tusar Júkiarmiayi.</VERS>
      <VERS vnumber="32">Jesusan Jukí wésar Serini nunkanmaya shuaran, ni naari Semun, Jesusa Krúsrin jurukit tusar achikiarmiayi.</VERS>
      <VERS vnumber="33"> Nuyá Kúrkutanam ejeniarmiayi. Kúrkutaka, shuar chichamjainkia, muuka ukunch Tútainti.</VERS>
      <VERS vnumber="34">Nui Jesusan umutai Yapájai pachimpra najanamun aartaj tusar Súsarmiayi. Tura Jesus apas iis umarchamiayi.</VERS>
      <VERS vnumber="35">Krúsnum ajintrurar suntar Yáki Jesusa pushirin jukit tusar nakurusar awakmakua nuna Súsarmiayi. Nújainkia yaunchu Yúsnan etserin aarmia nu uminkiamiayi: "Winia entsarmarun akantrarmiayi tura nakurusar awakmakua nuna winia pushirun Súsarmiayi." Tu aarmiayi.</VERS>
      <VERS vnumber="36">Nuyá Wáinkiatai tusar pujursarmiayi.</VERS>
      <VERS vnumber="37">Tura urukamtai Máamuit Ashí aents nekaawarti tusa aarman muuknumaani anujtukarmiayi. JUITI JESUS, ISRAERA UUNT AKUPNIURI Tu aarmauyayi.</VERS>
      <VERS vnumber="38">Núnisan Niijiai métek Jimiará kasa chikichkin untsuurnumani tura chikichnasha menaanmani Krúsnum Máawarmiayi.</VERS>
      <VERS vnumber="39">Shuar nui nankaamainiak muuke peatar wishikiainiak</VERS>
      <VERS vnumber="40">tiarmiayi "Ame Yusa Uunt Jee Sáakim Menaintiú tsawantin jeamtatjai Tíchakaitiam. Nekas Yusa Uchirínkiumka Krúsnumia akaikim uwemprata" tiarmiayi.</VERS>
      <VERS vnumber="41">Núnisan Israer-patri uuntrisha, Israer-shuara jintinniurisha, Pariséusha, Israer-shuara uuntrisha, Jesusan wishikiainiak nuamtak tiarmiayi</VERS>
      <VERS vnumber="42">"Chikichnaka uwemtikraiti tura Nínkikia uwemtsui. Israera Uunt Akupniuríntkiunka Krúsnumia akaikimtai nekas Enentáimtustatji.</VERS>
      <VERS vnumber="43">"Yúsan nekas Enentáimtiniaitjai" tawai. Wátsek, Yus nekas Niin aneakka uwemtikrati. "Wi Yusa Uchiríntjai" turamchamkaj~i" tiarmiayi.</VERS>
      <VERS vnumber="44">Kasá shuarsha Niijiai ajintruamu armia nusha Niin wishikrarmiayi.</VERS>
      <VERS vnumber="45">Nuyá tutupin ai tee ajasmiayi. Túrunayat ataksha aanku Tsáapin ajasmiayi.</VERS>
      <VERS vnumber="46">Nuni ai Jesus kakantar untsumkamiayi. "Erí, Erí, rama sapaktani' Tímiayi. Nusha shuar chichamjainkia "Yusrú, Yusrú, urukamtai ajapa ikiurkiniam?" tawai.</VERS>
      <VERS vnumber="47">Shuar nui wajarmia nusha nuna Enentáimtsuk antukar tiarmiayi "Yaunchu Yúsnan etserniun Eríasan untsuawai."</VERS>
      <VERS vnumber="48">Tura chikichik tsékenki we uruchin itiamiayi. Tura churuinian ajamper sapapjai Ijiú mukunati tusa susamiayi.</VERS>
      <VERS vnumber="49">Tura chikichcha Wíshikeak tiarmiayi "Iniáisatá, Erías Tarí uwemtikratpiash."</VERS>
      <VERS vnumber="50"> Jesus ataksha kakantar untsumak Nuyá jakamiayi.</VERS>
      <VERS vnumber="51">Nu chichamaik Yusa Uunt Jee tarach ajamu yakiiniya achik nunkaani tseu jaanakmiayi. Nunkasha úurkamiayi. Kayasha jakukarmiayi.</VERS>
      <VERS vnumber="52">Núnisan iwiarsamusha uraniarmatai Untsurí Yus-shuar Jákarusha nantakiarmiayi.</VERS>
      <VERS vnumber="53">Nusha emka Jesus nantakmiatai niisha nantakiar iwiarsamun ikiukiar Yusa péprurin Jerusarénnum wayawarmatai Untsurí shuar Wáinkiarmiayi.</VERS>
      <VERS vnumber="54">Nuyá suntar Jesusan Wáinkiarmia nusha tura ni Kapitiántrisha nunka úurkamtai Nuyá chikichcha ashammai ajasmatai ti sapijmiakarmiayi. Tura tiarmiayi "Ju aishman nekas Yusa Uchirínti."</VERS>
      <VERS vnumber="55">Nuisha nuwa Jesusan nemariarmia nu, arant wajasar, ii wajaarmiayi. Nusha Kariréanmaya pataatukiar Jesusan yainki ejeniarmiayi.</VERS>
      <VERS vnumber="56">Nujai Máktaranmaya Marisha, Sepetéu nuwésha, tura Chíkich Marisha ármiayi. Chíkich Marikia Jakupuncha tura Jusencha Nukuríyayi.</VERS>
      <VERS vnumber="57"> Kiarai shuar ti Kuítrintin Arimatéu péprunmaya ni naari Jusé Támiayi. Nusha Jesusan Enentáimtiniuyayi.</VERS>
      <VERS vnumber="58">Nii Piratui we Jesusa ayashin seamiayi. Niin Súsarat tusa Piratu akupkamiayi.</VERS>
      <VERS vnumber="59">Túram Jusé Jesusa ayashin krusnumia jusa ti pénker tarachjai penuarmiayi.</VERS>
      <VERS vnumber="60">Tura kaya waa Táurmanum yamaram amia nui iwiarsamiayi. Ni iwiarsatin Táumtikramunam Jusé iwiarsamiayi. Iwiaras kaya uuntjai etektuk ikiuak wémiayi.</VERS>
      <VERS vnumber="61">Nuisha Máktaranmaya Marísha tura Chíkich Marísha iwiarsamunam naka ii pujuarmiayi.</VERS>
      <VERS vnumber="62">Nú Kíarain ayampratin tsawantna mash iwiarnakui Israer-patri uuntrisha Pariséusha Piratui wearmiayi.</VERS>
      <VERS vnumber="63">Tura tiarmiayi "Uuntá, nu Wáitrin aishman iwiaaku pujus "Menaintiú tsawant jakan nantaktiatjai" Tíniuyi.</VERS>
      <VERS vnumber="64">Nu asamtai iwiarsamunam menaintiu tsawant suntar Wáinkiarat tusa akuptukta. Ni unuiniamuri kashi tariar tura ni ayashin kasamkar "Pai, nantakni" Shuáran tiarain. Jujainkia nuna nankaamas Shuáran anankawarainti" tiarmiayi.</VERS>
      <VERS vnumber="65">Tutai Piratu tiarmiayi "Nui suntar takakrume. Werum iwiarsamu urakchamnia pénker Wáinkiatárum."</VERS>
      <VERS vnumber="66">Tutai wear iwiarsamun urankashti tusar etektukma inkiunmanum serajai yakarar ni aarmarin anujtukarmiayi. Tura suntarnasha awajtukiarmiayi.</VERS>
    </CHAPTER>
    <CHAPTER cnumber="28">
      <VERS vnumber="1"> Ayampratin tsawant nankaamasmatai tumintin yama tsawaana ai Máktaranmaya Marisha Chíkich Marijiai iwiarsamu iyutai tusar wearmiayi.</VERS>
      <VERS vnumber="2">Tumai Yusa suntari nayaimpinmaya iwiarsamun Tarí kaya atutkamun urak nui pujusmiayi. Túmakui nunka ti úurkamiayi.</VERS>
      <VERS vnumber="3">Yusa suntarisha peemia Tímiatrus Wínchauyayi. Pushirisha ti puju áuyayi.</VERS>
      <VERS vnumber="4">Tura iwiarsamun Wáiniarmia Nú suntarsha nuna Wáinkiar ashamainiak ti kurankarmiayi. Jaká ainis ajasarmiayi.</VERS>
      <VERS vnumber="5">Nuyá nayaimpinmaya suntar nuwan Tímiayi "Ashamkairap. Jesus Krúsnum Máawarmia nu eatsrumek.</VERS>
      <VERS vnumber="6">Juinkia pujatsui. Nii timia Núnisan nantakniuiti. Pai, aepsarma nu iitiarum.</VERS>
      <VERS vnumber="7">Wárik wérum ni unuiniamuri "Jesus jakamunmaya nantakni tura wari Kariréanam wétatui. Nui werirum Wáinkiáttarme" titiarum. Wats, nunak Tájai" Tímiayi.</VERS>
      <VERS vnumber="8">Tutai nu nuwa iwiarsamunmaya Wárik Jíinkiar ashamainiayat ti warasar tseke waketkiarmiayi ni unuiniamurin ujaktai tusar.</VERS>
      <VERS vnumber="9">Tumai Jesus wantintiukarmiayi. Tura "pujarmek" takui Jesusan tariar tikishmatrar nawencha miniakrusar shiir awajsarmiayi.</VERS>
      <VERS vnumber="10">Túram Jesus tiarmiayi "Ashamprukairap. Werum winia yatsur ujatruktarum. Kariréanam Weartí. Nui wear Wáitkiartatui. Tu ujaktarum" Tímiayi.</VERS>
      <VERS vnumber="11"> Nuwa wéarmatai iwiarsamu Wáinin suntarsha péprunam wéar Israer-patri uuntrin Ashí Túrunamun ujakarmiayi.</VERS>
      <VERS vnumber="12">Niisha nuna antukar Israer-shuara uuntrijiai áujmatsatai tusar wearmiayi. Aujmatsar suntaran ti Kuít akikiar</VERS>
      <VERS vnumber="13">tiarmiayi "Atumsha étserkuram "Kashi kanararin ni unuiniamuri taar Jesusa ayashin kasamkarmai" titiarum.</VERS>
      <VERS vnumber="14">Tura akupin átum kanarman nekamtaisha niijiai ii iwiarattaji atumin yajauch awajtamsain tusar" tiarmiayi.</VERS>
      <VERS vnumber="15">Nuyá suntarsha Kuítian achikiar tiarmia nuna Tímiatrusan Titiái tusar wéarmiayi. Tura tuke yamaisha Israer-shuar tu Túrunaiti Tuíniawai.</VERS>
      <VERS vnumber="16"> Nuyá ni auntse (11) unuiniamuri Kariréanam wéarmiayi. Tura Jesus timia Nú nainnium jeawar</VERS>
      <VERS vnumber="17">nui Jesusan Wáinkiar tikishmatrarmiayi. Kame Chíkichka Jesusashit Tuíniayat Niin Wáinkiar tikishmatrarmiayi.</VERS>
      <VERS vnumber="18">Nuyá Jesus Tíjiuch Tantá Tímiayi "Ashí nayaimpinmasha nunkasha akupkatniun kakarman surusuiti.</VERS>
      <VERS vnumber="19">Tuma asamtai Ashí nunkanam werum Ashí shuar jintintiarum Wíi shuar awajsatarum. Túrarum Yus Apa Náarijiai, Yus Uchi Náarijiai, tura Yus Wakani Náarijiai imiaitiarum.</VERS>
      <VERS vnumber="20">Ashí atumin Wi akatramajrum nu Nútiksarmek umiktin unuiniartarum. Tura ju nekaatarum: Tuke tsawantai ikiutsuk atumjai pujuttajai" Tímiayi Jesus.</VERS>
    </CHAPTER>
  </BIBLEBOOK>
  <BIBLEBOOK bname="Markus" bnumber="41" bsname="Mk">
    <CHAPTER cnumber="1">
      <VERS vnumber="1"> Jui Jesukrístunu shiir chicham Nánkameawai. Jesukrístu Yusa Uchirínti.</VERS>
      <VERS vnumber="2">Yuska imiakratin Juankan pachis ni etserniurin Isayasan ti yaunchu ni Papiriin juna aamtikramiayi: "Iisiana, ame wéamurmin emka Wetí tusan winia akatramurun akupeajai. Niisha ame jintimin iwiarattawai.</VERS>
      <VERS vnumber="3">Niisha aents atsamunam untsumuk juna Títiatui: "Uunta jinti iwiarturtarum; naka awajsatarum." Nuke aarmaiti.</VERS>
      <VERS vnumber="4">Wats, aents atsamunam imiakratin Juan imiaittsa pujus étseruk, ""tunaarun Yus asakatrurat" tusarum, Enentáim Yapajiárum imiantiarum" Tímiayi.</VERS>
      <VERS vnumber="5">Anturkatai tusar Ashí Jutía nunkanmaya shuar tura Jerusarén peprunmaya shuarsha Niin tariarmiayi. Taar, ni tunaarin ujakarmatai, Juan Jurtan entsanam imiainiarmiayi.</VERS>
      <VERS vnumber="6">Juansha kamiriu ure najantramun entsauyayi. Emenmamkesha nuapeyayi. Tura chinijiai yutai-Títikriatsnasha yuuyayi.</VERS>
      <VERS vnumber="7">Niisha aentsun ujaak Tímiayi "Wíjiainkia nankaamas ana nu winia ukurui winittiawai. Niisha nekas ii Uuntri asamtai, wikia tsuntsumpruan ni sapatri jinkiamurinkisha atitrachminiaitjai.</VERS>
      <VERS vnumber="8">Wikia entsajain aya ayashmin imiaajrume, antsu Ninkia imiantinia aanis Yusa Wakani atumi Enentáin enketramprattarme" Tímiayi.</VERS>
      <VERS vnumber="9"> Juan aentsun imiak pujurainiai, Jesuska Nasarét pepru Kariréa nunkanam ana Nuyá jiinki Juankan tarimiayi. Tura Juan Jurtan entsanam Jesusan imiaimiayi.</VERS>
      <VERS vnumber="10">Nuin, Jesus entsaya jiiniuk, nayaimpin uranniun Wáinkiamiayi. Tura Yusa Wakanín Yámpitsa Núnin najanar Niin taarun Wáinkiamiayi.</VERS>
      <VERS vnumber="11">Tura nayaimpinmaya chichaamun juna antukmiayi, "Ameka winia aneamu Uchiruitme. Amin shiir Enentáimtajme."</VERS>
      <VERS vnumber="12">Nuyá Wárik Yusa Wakaní Jesusan atsamunam jukimiayi.</VERS>
      <VERS vnumber="13">Tura nui, yajasma yujamunam, kuarenta tsawant pujumiayi. Nui pujai uunt iwianch Satanás naartin Jesusan nekapsataj tusa pujurmiayi. Túramtai Jesusan Wáinkiatai tusar nayaimpinmaya suntar tariarmiayi.</VERS>
      <VERS vnumber="14"> Ukunam, Juankan sepunam enkeawarmatai, Jesuska Kariréa nunkanam Yusa akupeamurin pachis shiir chichaman etserki Támiayi.</VERS>
      <VERS vnumber="15">"Tsawant jeayi. Shuarnum Yusa akupeamuri jeatemai. Tuma asamtai, yaunchu Enentáimsamuram Yapajiárum, Uwempratin Chicham umirkatarum" tu etserkamiayi.</VERS>
      <VERS vnumber="16">Jesus Kariréa antumianka Kánmatkariin wekas, namakan achinian Semunnasha ni yachi Antresnasha nekan ajuntuk pujuinian Wáinkiamiayi.</VERS>
      <VERS vnumber="17">Wáiniak "Nemartustarum, Tímiayi. Namak achiarmena Nútiksanak aentsun-eau Yusna arti tusan awajsatjarme" Tímiayi.</VERS>
      <VERS vnumber="18">Tura nuyanka ni nekarin ajapa ikiuiniak Jesusan nemarsarmiayi.</VERS>
      <VERS vnumber="19">Nuyasha Jesus ishichik arantach wesa, Sepetéu Uchirín Jakupun ni yachin Juánnasha kanunam ni nekarin Apáa pujuinian Wáinkiarmiayi.</VERS>
      <VERS vnumber="20">Wáiniak, nemartusta tusa untsukarmiayi. Tutai ni Aparíncha, ni apari takarniurincha kanunam ikiuiniak Jesusan nemarsarmiayi.</VERS>
      <VERS vnumber="21">Nuyá Kapernáum péprunam jeawarmiayi. Nui Israer-shuara ayampratin tsawantri jeakui Jesus Israer-shuar iruntainiam Wayá Yus-Chichaman unuiniamiayi.</VERS>
      <VERS vnumber="22">Tura ni jintinniuri jintintiarmia nuna iniankas uunt chichamjai Jesus Jintíakui ni chichamen anturkar ti Enentáimprarmiayi.</VERS>
      <VERS vnumber="23"> Nuisha nu iruntainiam aishman iwianchruku ámiayi. Niisha untsumuk</VERS>
      <VERS vnumber="24">"Warí itiurtamkattsamea incha taum, Nasarétnumia Jesusa? Wikia nékajme. Ametme Tunaartichu Yúsaiya winiamna nu. Iin emestamprataj tusam Táchamek" Tímiayi.</VERS>
      <VERS vnumber="25">Tutai, Jesus kakantar chicharuk "Takamátsatá. Ni Enentáiya Jíinkitia, Tájame" Tímiayi.</VERS>
      <VERS vnumber="26">Tutai íwianch aishmankan ukurak ajakninkiar untsumak kakaar aa Jíinkimiayi.</VERS>
      <VERS vnumber="27">Nuna Wáinkiar, ashamkar Nuámtak aniniaisarmiayi. "Ausha warinkit. Yamaram chicham Warí chichamait? Ju Jesuska Timiá kakaram asa ímia iwianchin akupeatsuk. Iisiana umirainiatsuk" tiarmiayi.</VERS>
      <VERS vnumber="28">Tura ti Wárik nu Túrunamu Ashí Kariréa nunkanam antunkamiayi.</VERS>
      <VERS vnumber="29"> Nuyá Israer-shuara iruntai jeenia jiinki Jesuska Jakupujai Juanjaisha we, Semun ni yachi Antresjai pujuarmia nui jeawarmiayi.</VERS>
      <VERS vnumber="30">Semunka tsatsari tsuer peaknum jaa tepemiayi. Núnaka Wárik Jesusan ujakarmiayi.</VERS>
      <VERS vnumber="31">Nuinkia Jesus Werí uwejnum achik iniantkimiayi. Tura nu chichamaik michatramiayi. Michatar, pénker ajas, Jesusnasha ni nemarniurincha ayurawarmiayi.</VERS>
      <VERS vnumber="32">Nu tsawantai kiarai, Ashí Jáinian, iwianchrukuncha Jesusan itiariarmiayi.</VERS>
      <VERS vnumber="33">Tura Ashí Nú péprunmaya shuar taar Wáitiniam Jesusan Káutkarmiayi.</VERS>
      <VERS vnumber="34">Untsurí Shuáran Chíkich sunkuraim Jáinian Jesus tsuararmiayi. Tura iwianchruku armia nuna Enentáiyan iwianchin Jíirkiarmiayi. Jesuska íwianch nékamu asa, winia Náarun ántar pachisarain tusa suritkiarmiayi.</VERS>
      <VERS vnumber="35">Nuyá kashin Káshik tsawaatsain Jesus nantaki Yúsan áujsataj tusa jiinki atsamunam wémiayi.</VERS>
      <VERS vnumber="36">Tura Semun ni amikrijiai Jesus wemaanum wéarmiayi.</VERS>
      <VERS vnumber="37">Niin Wáinkiar "Ashi shuar Amin eatmainiawai" tiarmiayi.</VERS>
      <VERS vnumber="38">Tutai Jesus chichaak "Chíkich péprunmasha arantach wetai. Nui Yusa chichame etserkatai; nuna Túrattsan Táwitjai" Tímiayi.</VERS>
      <VERS vnumber="39">Nuna ti Ashí Kariréa nunkanam Israer-shuar iruntai jeanam etseras wekaimiayi; tura Núnisan iwianchniasha jiiki akupkini wekaimiayi.</VERS>
      <VERS vnumber="40"> Túramtai, ti tunamaru shuar Jesusan seatajtsa tarimiayi. Taa tikishmatar Tímiayi "Wakerutakmeka tsuaratin tujintratsme."</VERS>
      <VERS vnumber="41">Jesus niin waitnentak uwejejai antinmiayi. Antin "Wakerajme. Pénker ajasta" Tímiayi.</VERS>
      <VERS vnumber="42">Nu chichamaik, Jesus chichakmatai, ni sunkuri menkakamiayi. Tura pénker ajasmiayi.</VERS>
      <VERS vnumber="43">Túrunamtai Jesus kakantar chicharuk</VERS>
      <VERS vnumber="44">akupeak "Wáinkiatá, Nánkamsam etseraip, Tímiayi. Antsu weme, Israer-patrirmin iniakmamsata. Túram Ashí aents ame pénker ajasmarumin nekaawarat tusam, Muisais aar akupkamiania nu umikiam Súsatin ana nu susata" Tímiayi.</VERS>
      <VERS vnumber="45">Tura etserkaip Támaitiat, jiinki ni Túrunamurin mash etseramiayi. Tura nuna etserka asamtai, péprunam, aents írunmanum wétinian Jesus nakitramiayi, antsu aa atsamunam pujumiayi. Tura Ashí nunkanmaya Jesusan tariarmiayi.</VERS>
    </CHAPTER>
    <CHAPTER cnumber="2">
      <VERS vnumber="1"> Kapernáum péprunam Jesus ukunam ataksha wémiayi. Jeamtai, ni jeen pujan nekaawarmiayi.</VERS>
      <VERS vnumber="2">Tuma asamtai shuar Wárik ti Untsurí Káutkarmiayi. Ti Untsurí asamtai, jea piakmiayi; Wáitinmasha ankantchauyayi. Jesuska Yus-Chichaman nu aentsun ujaak pujurmiayi.</VERS>
      <VERS vnumber="3">Nuinkia ni amikrin emearun kuatru shuar tampumpruawar Júkiar Jesusan itiariarmiayi.</VERS>
      <VERS vnumber="4">Tura jeawar, Untsurí shuar írunu ásamtai Jeá wayatniun tujinkiarmiayi. Tuma ásar, yakinini wakar jea urakar, aankawar, tampunam ni amikrin Jesus pujamunam awaintiuawar itiararmiayi.</VERS>
      <VERS vnumber="5">Tura niisha Jesus nekas Tsuártatui tu Enentáimmiarin Jesus Nekáa emearun chicharuk, "Uchirú, ame tunaarumka tsankuramuiti" Tímiayi.</VERS>
      <VERS vnumber="6">Israer-shuara jintinniurisha nuna Antúu pujuarmiayi. Tura ni Enentáijiai Enentáimsar,</VERS>
      <VERS vnumber="7">"Jusha urukamtai emearun tu chichara? Yúsan Imiá yajauch chicharui. Warí, yaki tunaan asakarminiait; aya Yúsak tunaan asakarchamniakait" tu Enentáimsarmiayi.</VERS>
      <VERS vnumber="8">Jesuska ni Enentáimmiarin nekarawar "Urukamtia átum tu Enentáimprum? Tímiayi.</VERS>
      <VERS vnumber="9">Emearu, tunaarum tsankuramuiti Títinjai, emearu, wajakim tampuram entsakim wekasata Títinjai Tuá Imiá Yúpichuchit?</VERS>
      <VERS vnumber="10">Wats wi, Aents Ajasu asan Yusa kakarmarijiai shuara tunaari tsankuramniaitjiana nuna paant iwiaintiuktajrume" Tímiayi. Nuna tinia emearun chicharuk</VERS>
      <VERS vnumber="11">"Wajaktia, Tájame; Túram tampuram jukim jéemiin Wetá" Tímiayi.</VERS>
      <VERS vnumber="12">Nu chichamaik emearu wajaki, tampurin Jukí, Ashí íimiainiain Jíinkimiayi. Nuna Túrunamtai Ashí ashamkarmiayi. Tura "Jútikiamu penké Wáinchaitji" tiar Yusa Náarin uunt awajsarmiayi.</VERS>
      <VERS vnumber="13"> Nuyá ukunam Jesus antumiannum waketkimiayi. Tura Ashí shuar Káunkarmatai jintintiawarmiayi.</VERS>
      <VERS vnumber="14">Tura jintintiawar amuk, akupin akitiai jeanam nankaamak, Arpeu uchirin Riwin pujan Wáinkiamiayi. Wáiniak "Nemartusta" Tímiayi. Tutai Riwí wajaki Jesusan nemarsamiayi.</VERS>
      <VERS vnumber="15">Chíkich tsawant, Riwisha Jesusan ni jeen itiaamiayi. Tura Untsurí Kuítian-juu shuarsha, yajauch shuarsha Jesusjai ni unuiniamurijiaisha ashi nuim misanam pujuarmiai.</VERS>
      <VERS vnumber="16">Tura Kuítian-juu shuarsha yajauch shuarsha Jesusjai irunar Yurumáinian Wáinkiar, Pariséu jintinniurisha Israer-shuara jintinniurisha Jesusa unuiniamurin aniasarmiayi. "Urukamtai ame uuntrum Jesus, Kuítian-juu shuarjai tura yajauch shuarjaisha yuruma?" tiarmiayi.</VERS>
      <VERS vnumber="17">Jesus nuna antuk Tímiayi "Jaachu shuar Tsuákratniun atsumainiatsui. Antsu jaa ana nu Tsuákratniun atsumainiawai. Wats, "pénkeraitjai" tuinia Nú shuaran untsuktajtsan Táchaitjai; antsu "tunaitjai" tuinia Nú shuaran Winia ajasat tusan untsuktajtsan Táwitjai" Tímiayi.</VERS>
      <VERS vnumber="18"> Juanka unuiniamurisha Pariséu unuiniamurisha yurumtsuk Yúsan áujiarmiayi. Túmakui Chíkich shuar Jesusan tariar chicharainiak, "Juanka unuiniamurisha, Pariséu unuiniamurisha yurumtsuk Yúsan áujainiatsuk; ame unuiniamurmeka urukamtai yurumtsuk áujainiatsu?" tiarmiayi.</VERS>
      <VERS vnumber="19">Tutai Jesus chichaak, "Nuatma nampernum ipiaamu ainia nu ijiarmawartiniak ainia? Yama nuatu pujakui ni amikri warainiak ijiarmachartin ainiawai. Núnisan winia unuiniamur, Wi pujakui, warainiak yurumtsuk pujuschartin ainiawai.</VERS>
      <VERS vnumber="20">Tura tsawant jeattawai, Winia jurukiartin. Nuinkia winia unuiniamur ijiarmawartatui' Tímiayi Jesus.</VERS>
      <VERS vnumber="21">Tura Nuyá juna Tímiayi `Mamuru Pushí jaanakmatai yamaram tarach anujtukchatniuiti. Túramka nijiam yamaram tarach sumpeak mamushan Chinkiá nuna nankaamas Jáaktatui.</VERS>
      <VERS vnumber="22">Nijiamanch Yamái nawar nuap najanamu arutnum yaraachminiaiti. Túramka wakaprua Karíak nuap najanamu ijiakratniuiti. Tura nijiamanch ukarattawai. Nuap najanamu yajauch ajastatui. Antsu yamaram nijiamanch yamaram nuap najanamunam yaraatniuiti" Tímiayi.</VERS>
      <VERS vnumber="23">Chíkich ayampratin tsawantai Jesus ajanman ajapén nankaamarmiayi. Tura ni unuiniamuri trikiu neren majukiar wearmiayi.</VERS>
      <VERS vnumber="24">Nuna Wáinkiar Pariséu Jesusan chicharainiak "Warí, urukamtai ame unuiniamuram ayampratin tsawant takastin surimkiamu aisha takainia?" tiarmiayi.</VERS>
      <VERS vnumber="25">Tutai Jesus Tímiayi "Ii uuntri Tawitia Túramuri Yús-Papinium áujsachukaitrum. Niisha ni nemarniurisha tsukamainiak, ni yurumkari atsakui, Túrawarmia nu áujsachukaitrum.</VERS>
      <VERS vnumber="26">Apiatár Yusnan pujurniu uuntri pujai Uunt Tawit Yusa Jeen wayamiayi. Tura Tawitkia, patri nankaamas uunt asa, Pátrichuitiat, iniaktusma tantan, aya patri Yútainiak, yuamiayi; tura ni nemarniurincha ajamsamiayi. Nu áujsachukaitrum, Tímiayi.</VERS>
      <VERS vnumber="27">Ayampratin tsawantai Túrashtinian umirkashtimpiash tusa Yuska aentsun najanachmiayi. Antsu aents ayamprarat tusa Yus ayampratin tsawantan tesamiayi.</VERS>
      <VERS vnumber="28">Wisha, Aents Ajasu asan imia ayampratin tsawantan Nerenniurintjai" Tímiayi.</VERS>
    </CHAPTER>
    <CHAPTER cnumber="3">
      <VERS vnumber="1"> Ataksha Chíkich tsawantai Israer-shuar iruntainiam Jesus wayamiayi. Nui shuar ámiayi, ni uweje jaka.</VERS>
      <VERS vnumber="2">Tura Tunáan Túrayi titiai tusar wakeruiniak "ayampratin tsawantai Tsuártimpiash" tusar, Pariséu shuarsha Jesusan ii pujuriarmiayi.</VERS>
      <VERS vnumber="3">Nuinkia Jesus uweje jaka shuaran chicharuk "Ajapén wajasta" Tímiayi.</VERS>
      <VERS vnumber="4">Nuinkia mamikmaun chicharuk "Ayampratin tsawantai pénker Túratin yajauch Túratniujai Tuá Imiá pénkerait. Shuar uwemtikratin Máatniujai Tuá Imiá pénkerait?" Tímiayi. Nuna takui niisha pachischarmiayi.</VERS>
      <VERS vnumber="5">Tura Jesus kajek niin iiyarmiayi; tura ni Enentáin Kátsuram ásarmatai Kúntuts Enentáimsamiayi. Tura Shuáran chicharuk "Uwejem iniakmasta" Tímiayi. Iniakmasmatai ni uweje jaruku ataksha pénker ajatsamiayi.</VERS>
      <VERS vnumber="6">Nuyá Pariséu shuar Jíinkiar, Jesus maami tusar Erutis shuarjai áujmatsarmiayi.</VERS>
      <VERS vnumber="7">Nuyá Jesus ni unuiniamurijiai antumiannum wémiayi. Kariréa nunkanmaya Untsurí shuarsha Jesusan nemariarmiayi.</VERS>
      <VERS vnumber="8">Untsurí nunkanmayasha Káunkarmiayi. Jutía nunkanmayasha, Jerusarén péprunmayasha, Itiumía nunkanmayasha, Jurtan entsa amainiasha, Tiru tura Setun pepru pujuinia Nú nunkanmayasha, Untsurí shuar ni Túramurin nekaawar, Jesusan Káutkarmiayi.</VERS>
      <VERS vnumber="9">Untsurí Káunkar chanuntawarain tusa Jesus ni unuiniamurin kanuram Inianáastarum tusa seamiayi.</VERS>
      <VERS vnumber="10">Kame Untsurí shuaran Jesus nuik tsuaru asamtai, jaa shuar nui Káunkarmiania nu Jesusan antintaj tusar shitianainiakui nuna seamiayi.</VERS>
      <VERS vnumber="11">Tura iwianchrukusha Jesusan Wáinkiar tikishmatrarmiayi. Untsumainiak "Ame nekas Yusa Uchirínme" tiarmiayi.</VERS>
      <VERS vnumber="12">Tura nuna etserkairap tusa Jesuska kakantramiayi.</VERS>
      <VERS vnumber="13"> Nuyá Jesus Náinnium wakamiayi. Tura anaikiatniun wakerimia Nú shuaran untsukmiayi. Tura niisha Jesusan weriarmiayi.</VERS>
      <VERS vnumber="14">Tura Niijiai wekasar Yus-Chichaman unuiniartinian tuse Shuáran anaikiarmiayi.</VERS>
      <VERS vnumber="15">Tura sunkur Tsuártinian, iwianchcha jiiki akupkatniun ni kakarmarin Súsarmiayi Nú shuaran.</VERS>
      <VERS vnumber="16">Ju Shuáran anaikiamu ármiayi: Semun, Jesus Chíkich naarin Pítiur apujtusmiania nu;</VERS>
      <VERS vnumber="17">Sepetéu uchiri Jakupu, ni patai Juánsha; ipiamtajai métek kakaram ásarmatai nuna mai "Puanérjis" naari susamiayi. Nusha shuar chichamjainkia "ipiamta nuke" tawai.</VERS>
      <VERS vnumber="18">Nuyá Antressha, Jiripi, Parturumí, Mateu, Tumas, Arpeu Uchirí Jakupu, Tateu, ásump Semun,</VERS>
      <VERS vnumber="19">Jútas Iskariúti. Jesusan ukunam surukmia Nú Jútasauyayi. Anaik amukmatai Jeá waketrarmiayi.</VERS>
      <VERS vnumber="20">Waketkiarmatai, ti Untsurí shuar taarmatai takatri ti akui, Yurumátniun jeacharmiayi.</VERS>
      <VERS vnumber="21">Jesusa Shuárisha nuna nekaawar Jesus ti itiurchat pujus Wáurtsuash tu Enentáimsar jukitiai tusar nu jeanam jeariarmiayi.</VERS>
      <VERS vnumber="22"> Nuyá Israer-shuara jintinniuri Jerusarénnumia Táarmiania nu, Jesusan áujmatainiak "Pirsepú enkea asa iwianchrukuiti. Tuma asa uunt iwianchi kakarmarijiai iwianchin jiiki akupeawai" tiarmiayi.</VERS>
      <VERS vnumber="23">Tutai Jesus winitiarum tusa niin untsukmiayi. Tura Enentáimtikrataj tusa juna Tímiayi: "Iwianch Satanáskesha itiur ajapmamatin~ki?</VERS>
      <VERS vnumber="24">Chikichik Nú nunkanmaya shuar Nuámtak kajernaiyakuinkia, nu nunka wari meserchattawak.</VERS>
      <VERS vnumber="25">Nuámtak shuar ni shuarijiai kajernaiyakuinkia nu shuarsha amunaikchartatuak.</VERS>
      <VERS vnumber="26">Núnisan Satanáskesha ni suntarijiai Máaniakka itiurak tuke pujusarat? Amunaikiartatui.</VERS>
      <VERS vnumber="27">Nánkamas shuar kakaram shuara jeen Wayá, nérenniun jinkiatsuk ni Kuítrin kasarkachminiaiti. Antsu nérenniun Jinkiá ni Kuítrin kasarkamniaiti.</VERS>
      <VERS vnumber="28">Nekas Tájarme, shuar Tunáa Ashí Túruiniana nuka tsankuramniaiti. Winiasha winia Aparnasha yajauch áujmatusha tsankuramniaiti.</VERS>
      <VERS vnumber="29">Antsu Yusa Wakanín yajauch áujmatna nuka tsankurachminiaiti; antsu nu shuar ninki tuke sumamattawai."</VERS>
      <VERS vnumber="30">"Jesuska iwianchrukuiti" Tuíniakui Jesus Nuní Tímiayi.</VERS>
      <VERS vnumber="31"> Nuyá ni yachi ni Nukuríjiai taar aa wajasar, Jesusan untsukat tusa akupkarmiayi.</VERS>
      <VERS vnumber="32">Shuar Jesusan téntak pujuarmia nu tiarmiayi "Iis, nukusha, yatsumsha aa wajasar untsurmainiawai."</VERS>
      <VERS vnumber="33">Tutai Jesus chichaak "Ya ainia winia nukursha yatsursha" Tímiayi.</VERS>
      <VERS vnumber="34">Niin téntakar pujuarmia nuna iis "Júiti winia nukurka, yatsurka, Tímiayi.</VERS>
      <VERS vnumber="35">Shuar Yusa wakeramurin uminiana nu winia yatsuruiti, winia umaruiti, winia nukuruiti" Tímiayi.</VERS>
    </CHAPTER>
    <CHAPTER cnumber="4">
      <VERS vnumber="1"> Nuyá jiinki antumianka yantamen Jesus ataksha unuiniartinian juarkimiayi. Tura Untsurí shuar iruntrarmatai, kanunam enkempramiayi. Shuarsha antumianka Káanmatkarin pujuarmiayi.</VERS>
      <VERS vnumber="2">Jesuska métek-taku chichamjai ti Jintintiármiayi. Jintintiuk juna Tímiayi:</VERS>
      <VERS vnumber="3">"Antuktarum. Atsaamin atsaamprataj tusa Jíinkimiai.</VERS>
      <VERS vnumber="4">Atsaamkui ni arakri Jintiá iniararmai. Chinki yakiya Káutkar yuawarmai.</VERS>
      <VERS vnumber="5">Chikichcha kaya írunmanum iniararmai, nunka ishichik ámanum. Tura nunka ishichik asamtai Wárik tsapainiarmai.</VERS>
      <VERS vnumber="6">Tura etsa etsantar Sukuám kankape Atsá asamtai Káararmai.</VERS>
      <VERS vnumber="7">Chikichcha Jankí nupanam iniararmai. Jankisha tsapainiar kankar ajakrarmai; Túram nerekcharmai.</VERS>
      <VERS vnumber="8">Chikichcha pénker nunkanam iniararmai. Tura tsapainiar nerekarmai, Chíkich trainta, Chíkich sesenta, Chíkich sian nerekarmai.</VERS>
      <VERS vnumber="9">Kuíshim ákuinkia antuktarum" Tímiayi.</VERS>
      <VERS vnumber="10">Untsurí wearmatai, ishichik Niijiai juakarmiania nu, ni tuse unuiniamurijiai aniasarmiayi "Ame jintintiamna nusha warimpiait?" tiarmiayi.</VERS>
      <VERS vnumber="11">Tutai Jesus chichaak "Yuska ni akupeamurin atumin paant nekamtikramattsa wakerutmarme. Antsu Chíkich shuarka aya métek-taku chichamjai Jintintiáwartatui.</VERS>
      <VERS vnumber="12">Iiniayatan Wáinkiacharat tusa, antukarsha nekaacharat tusa, umirtsuk ni tunaari tsankurnacharat tusa Túrattawai' Tímiayi.</VERS>
      <VERS vnumber="13">Tura Tímiayi `Wi jintintiajrumna Nú métek-taku chicham nekaachurmek. Nu nékachkurmeka itiurak Chíkich métek-taku chichamsha nekaatarum?</VERS>
      <VERS vnumber="14">Atsaamniua nuka Yus-Chichaman étserna nuna nakumui.</VERS>
      <VERS vnumber="15">Jinkiái Jintiá iniaarua nuna Chíkich shuar ántuiniamun nakumui. Nu shuar chichaman ántuiniawai. Tura antukarmatai Satanás Wárik Tarí ni Enentáin atsaampramun jurawai.</VERS>
      <VERS vnumber="16">Chíkich shuar ántuiniamu kayanam atsaampramua Núniskete. Niisha chichaman antukar Wárik warainiak umiktasa wakeruiniawai.</VERS>
      <VERS vnumber="17">Tura ni kankape atsakui, aya ishichik katsuiniawai. Tura ukunam, Yus-Chichaman wakeruiniakui shuar kajeram tura Chíkich itiurchatan Wáinkiar Yúsaiya kanainiawai.</VERS>
      <VERS vnumber="18">Chíkich ántuiniamuka Jankí nupanam atsaampramua Núniskete. Nu shuar Yus-Chichaman ántuiniawai.</VERS>
      <VERS vnumber="19">Antuiniayat ju nunkanam ana nuna ti Páchiniawai. Tuma ásar Kuítian tura shiirmachin ti takustinian wakeruiniawai. Nú wakeramu ni Enentáin Yus-Chicham ana nuna kankar emenkatui. Tuma asamtai nerektinian tujintiainiawai.</VERS>
      <VERS vnumber="20">Tura Chíkich ántuiniamusha pénker Núnkanam atsaampramua Núniskete. Nú shuarsha Yus-Chichaman antukar umiiniawai. Tura nerenawai, Chíkich shuar trainta, Chíkich shuar sesenta Chíkich shuar siansha nerenawai.'</VERS>
      <VERS vnumber="21"> Nuyá Jesus juna Tímiayi `Shuar shiripkin ekeemak Itiá pitiaknum enkeattawak. Peaknum wakenam ikiustatuak? Atsá. Antsu misanam ekentsashtinkiait.</VERS>
      <VERS vnumber="22">Núnisan Ashí uukma ana nu ukunam paant nekanattawai. Tura Núnisan Yamái ishishmasa chichasmasha ukunam paant nekanattawai.</VERS>
      <VERS vnumber="23">Kuíshim ákuinkia antuktarum.'</VERS>
      <VERS vnumber="24">Tura Nuyá Tímiayi `Antarmena nu esetrarum Enentáimsarum antuktarum. Urutá pénkerak Enentáimsatarum, Núnisan Yuska ámin nekaatniun suramsattarme, tura Nú Núkap patatramsattarme.</VERS>
      <VERS vnumber="25">Tuma asamtai shuar Núkap takakna nu patatnastatui. Antsu Chíkich shuar ishichik takakuk jurunkittiawai.'</VERS>
      <VERS vnumber="26">Nuyá Jesus chichaak juna Tímiayi `Yusa akupeamuri Júnisaiti. Shuar jinkiain atsaampratniua Núniskete.</VERS>
      <VERS vnumber="27">Jinkiáin atsaamar, Untsurí kanar, tsawar, uruksanpi tusa Nákawai. Tura itiura tsapainia Núnaka nékatsui.</VERS>
      <VERS vnumber="28">Kame Jinkiái nunkanam init aku ninki tsapaatsuk; emka nukareawai, Nuyá tuyureawai tura nujamar katsuawai.</VERS>
      <VERS vnumber="29">Túruna Káakmatai Júuktin tsawant jeayi tusar Juíniawai.'</VERS>
      <VERS vnumber="30">Ataksha Jesus Tímiayi `Yusa akupeamuri warijiaink~i nakumkataj. Warijiaink~i métek-takuit?</VERS>
      <VERS vnumber="31">Mustasa Jinkiaí araamua nujai métek-takuiti. Nu jinkiaisha Ashí nankaamas ishitiupchichiti.</VERS>
      <VERS vnumber="32">Tura araam Tsapái Ashí nankaamas uunt ajawai; tura tsenkeakmarisha Kámpuram asamtai nui mikintranam chinkisha shiir ayamainiawai."</VERS>
      <VERS vnumber="33">Núnisan Jesus Untsurí métek-taku chichamjai Yus-Chichaman ujaamiayi. Nii nekaatniun jearmia nunak ujaamiayi.</VERS>
      <VERS vnumber="34">Chíkich shuaran aya métek-taku chichamjai ujaamiayi; antsu ni unuiniamurijiai Ninki pujus Ashí paant jintintrarmiayi.</VERS>
      <VERS vnumber="35"> Nu tsawantai etsa akaikimtai Jesus ni unuiniamurin chicharainiak "Entsa amain katintai" Tímiayi.</VERS>
      <VERS vnumber="36">Tutai kanunam enkemprarmiayi. Chíkich shuarnaka Káanmatkanam ikiukiar Jesusan kanunam pujan Júkiarmiayi. Chíkich kanunmayasha atampriarmiayi.</VERS>
      <VERS vnumber="37">Tura nasesha ti nasenkatasa nankammiayi; Chíchimi kanunam Yaráná Piáktasa ajamiayi.</VERS>
      <VERS vnumber="38">Jesuska Kanú senkarin atamprus Kanúu tepemiayi. Tura, ni unuiniamuri Jesusan ishintiak chicharuk "Uunta ii wayajnia juka pachitmatsmek" tiarmiayi.</VERS>
      <VERS vnumber="39">Tutai Jesus nantaki nasen kakantramiayi. Entsancha chicharuk "Takamatsata. Miaku ajasta" Tímiayi. Tutai nasesha menkakamiayi, entsasha miaaku ajasmiayi.</VERS>
      <VERS vnumber="40">Túrunamtai Jesus ni unuiniamurin chicharainiak "Urukamtai ashamarum? Itiura Yus nekas Enentáimtatsrum" Tímiayi.</VERS>
      <VERS vnumber="41">Tura Imiá ashamainiak "Maa jusha yait? Nasesha entsasha niin umirainiatsuk" tunaiyarmiayi.</VERS>
    </CHAPTER>
    <CHAPTER cnumber="5">
      <VERS vnumber="1"> Nuyá antumian amaini Jatara nunkanam jeawarmiayi.</VERS>
      <VERS vnumber="2">Jesus kanunmaya jiinkimtai aishman iwianchruku, shuar Jakáa iwiartainiumia Wárik taa Jesusan inkiunmiayi.</VERS>
      <VERS vnumber="3">Nu shuar iwiartainium tuke pujuyayi. Tura jirujainkia niin jinkiaatniun tujinkiarmiayi.</VERS>
      <VERS vnumber="4">Jirujai nawenmasha, uwejnumsha tuke jinkiau ármiayi. Túramaitiat jinkiaarman tsuriar tepet-tepet awajmiayi. Tura ti kakaram asamtai niin nupetkachminiuyayi.</VERS>
      <VERS vnumber="5">Tuke tsawaisha Káshisha, iwiartainiumsha murasha kayajai ijiumak untsumuu wekainiuyayi.</VERS>
      <VERS vnumber="6">Tura yajayan Wáiniak Jesusan tseke tarimiayi; tura tikishmatramiayi.</VERS>
      <VERS vnumber="7">
      </VERS>
      <VERS vnumber="8">Túrunamtai Jesus chicharuk "Iwianchiá, ni Enentáiya jiinkitia, Tájame" Tímiayi. Takui íwianch kakantar chichaak "Winiasha urukamtai tarutnium, Uunt Nankaamaku Yusa Uchiri Jesusá? Yus iirmanum Wáitkiarsaip, Tájame" Tímiayi.</VERS>
      <VERS vnumber="9">Takui Jesus Tímiayi "Ame Náarmesha yait?" Tutai niisha ayak "Untsurí ásar wikia Untsurí-suntar tu anaikiamuitjai" Tímiayi.</VERS>
      <VERS vnumber="10">Nuna ti amik, nu nunkanmaya akuptukain tusa Jesusan ti seamiayi.</VERS>
      <VERS vnumber="11">Nuisha nainnium nuntumas Untsurí kuchi shushunmak matsamarmiayi.</VERS>
      <VERS vnumber="12">Tuma asamtai, kuchiniam Enkemátin tsankatrukta tusar Jesusan seawarmiayi.</VERS>
      <VERS vnumber="13">Tuiniakui Jesus "ayu" Tímiayi. Takui íwianch aishmankainia Jíinkiar kuchiniam Enkemáwarmiayi. Kuchisha ti Untsurí, Jimiará mir (2.000) áchiawash. Ashí mash Nánatanam iniaawar antumiannum iniankarmiayi. Nuisha Entsá kiakar jakerarmiayi.</VERS>
      <VERS vnumber="14">Túrunamtai kuchin Wáinin pisarar péprunmasha shuarnumsha nuna etserarmiayi. Tuma asamtai iyutai tusar ashintiukarmiayi.</VERS>
      <VERS vnumber="15">Túrawar Jesusai jeawarmiayi. Jeawar aishman yaunchu iwianchrukun yamaikia pénker ajasun pushirin entsar pujan Wáinkiarmiayi. Wáinkiar ashamkarmiayi.</VERS>
      <VERS vnumber="16">Tura waketkiar kuchi Túrunamuncha iwianchruku pénker ajasmancha mash etserkarmiayi.</VERS>
      <VERS vnumber="17">Tuma asamtai ni nunkeya jiinki Wetá tusa seawarmiayi. Jesus kanunam enkemamtai aishman nuik iwianchruku amia nu Jesusan chicharuk</VERS>
      <VERS vnumber="18">"Wi Amijiai tuke tsaninkian wekasatjai" Tímiayi.</VERS>
      <VERS vnumber="19">Tura Núnaka Jesus suritkiamiayi. "Antsu ame jeemiin, áminiurmiin weme, Ashí Uunt Yus Túrutma nu tura waitnentrampra nusha ujakarta" Tímiayi.</VERS>
      <VERS vnumber="20">Tutai aishmansha wémiayi. Tura antsu Tekapuris nunkanam Jesus niin pénker awajsamia nuna Ashí shuaran ujakmiayi. Nu nunkanmaya shuarka nuna antukar ti Enentáimprarmiayi.</VERS>
      <VERS vnumber="21"> Ataksha Jesus kanujai katinmatai, aents Untsurí Niin irunturarmiayi. Jesuska antumianka Káanmatkari wajamiayi.</VERS>
      <VERS vnumber="22">Tura Israer-shuar iruntai jea Náampruku, ni naari Jairu, Támiayi. Taa, Jesusan Wáiniak, piniakum tepersamiayi.</VERS>
      <VERS vnumber="23">Piniakumar ti seak, "Winia nawantur jarutui. Winitiá, Túram pénker ajasat tusam uwejmijiai antintrukta. Nuinkia jarutkashtatui" Tímiayi.</VERS>
      <VERS vnumber="24">Tu Tímiatai Jesus niijiai wémiayi. Tura Untsurí shuar wena ásar Niin Chánuarmiayi.</VERS>
      <VERS vnumber="25">Nui pachitkia nuwa ti jaa wémiayi. Niisha tuse Uwí numpan ajapeak Wáitias pujuyayi.</VERS>
      <VERS vnumber="26">Ti Untsurí tsuakratin nincha iisu armiayi. Tura iyamsha ti Wáitias pujuyayi. Tura ni Kuítrincha Ashí ajapaitiat Tsuámarchauyayi; antsu tsuamsha nu arant ajauyayi.</VERS>
      <VERS vnumber="27">Nu nuwasha, Jesus Túramun antuku asa, ni ukuurini amainian ni pushirin antinmiayi.</VERS>
      <VERS vnumber="28">"Wi aya ni pushirin antinnaka pénkerapi ajasaintjia" tu Enentáimiar Túramiayi.</VERS>
      <VERS vnumber="29">Tura Jesusa pushirin antin Nú chichamaik numpa ájapman menkakamiayi. Pénker ajasman ayashiin nekapramiayi.</VERS>
      <VERS vnumber="30">Tura nuin Jesuska, ni kakarmarijiai tsuarman nekapmampramiayi. Tura nuna Nekáa, ayantar chichaak "Yaki winia pushirun antintruka?" Tímiayi.</VERS>
      <VERS vnumber="31">Tutai ni unuiniamuri tiarmiayi, "Untsurí Amin antinmainiasha urukamtai "yaki winia antintkia" tame?"</VERS>
      <VERS vnumber="32">Tura Jesus, yaki Túruta tusa ashi iimpramiayi.</VERS>
      <VERS vnumber="33">Nuinkia nuwasha, ni ayashin Túruna nuna Nekáa, ti ashamak kuraimiayi. Tura Jesusan jeari tikishmatramiayi. Tura ni Túrunamurin Ashí paant ujakmiayi.</VERS>
      <VERS vnumber="34">Takui Jesus niin chicharuk "Nawantru, Winia nekas Enentáimtursa asakmin, pénker awajtamsaitme. Shiir Wetá, tura tuke pénker pujusta" Tímiayi.</VERS>
      <VERS vnumber="35"> Tura Jesus nuna tuke chichas pujai, iruntai jea uuntri jeenia tariarmiayi. Tariar chicharainiak "Ame nawantrum jakayi. Urukamtai Unuikiartin tuke itit awajsatam?" tiarmiayi.</VERS>
      <VERS vnumber="36">Tura Jesuska, nii tiarmia nuna ántayat, Núnaka pachitsuk, iruntai jea uuntrin chicharuk "Ashamkaip; áyatik nekas Enentáimtursata' Tímiayi.</VERS>
      <VERS vnumber="37">Tura Niijiai wétinian aya Pítruncha, Jakupuncha ni yachi Juanjai tsankatkarmiayi.</VERS>
      <VERS vnumber="38">Iruntai jea uuntri jeen jeawar, aentsun charaatum ajainian, uutainian untsumuk ajainiancha Jesus Wáinkiamiayi.</VERS>
      <VERS vnumber="39">Tura nuwach penké jakan nékayat, Wayá niin chicharuk "Urukamtai Timiá uutrum, tura wa wa ajarum? Nuwach Jákachai, antsu kanarai" Tímiayi.</VERS>
      <VERS vnumber="40">Nuna takui wishikrarmiayi. Tura Jesus Ashí jiir akupkarmiayi. Ayatik nuwachi Aparín, Nukuríncha tura Niijiai Táaruncha nuwachi tepamurin jukimiayi.</VERS>
      <VERS vnumber="41">Tura wayawar Jesuska nuwachi uwejen achik Tímiayi "Taritia kumi." Nusha shuar chichamjainkia "Nawantrú Nantáktiá" tawai.</VERS>
      <VERS vnumber="42">Nuwach tuse Uwí takakuya nu, Nú chichamaik nantaki wekasamiayi. Túramtai nui pujuarmiania nu ti Enentáimprarmiayi.</VERS>
      <VERS vnumber="43">Jesuska chichaak "Atumsha penké etserkairap" Tímiayi. Tura "nuwach ayuratarum" Tímiayi.</VERS>
    </CHAPTER>
    <CHAPTER cnumber="6">
      <VERS vnumber="1"> Jesus Nuyá jiinki ni nunken waketkimiayi. Ni unuiniamurisha nemariarmiayi.</VERS>
      <VERS vnumber="2">Nuisha ayampratin tsawant jeamtai Israer-shuar iruntainiam Wayá unuiniamiayi. Tura Jesusan anturkarmiania nu ti Enentáimsarmiayi. "Jusha tui unuimiaruit. Ni nekaatniurincha yaki susait. Tura aentsti tujintiajnia nuna Niisha itiurak tura?</VERS>
      <VERS vnumber="3">Jusha Karpintíruchukait; Maríi Uchirínchukait. Ni yachisha Jakupusha, Jusesha, Jútassha, Semunsha nékatsjik. Tura ni umaisha jui iijiai pujuiniatsuk" tiarmiayi. Túrawar Niin nekas Enentáimtustinian tujinkiarmiayi.</VERS>
      <VERS vnumber="4">Túrasha Jesus niin chicharuk "Yúsnan etserniun Chíkich nunkanmayanka shiir anturainiawai. Antsu Ní nunkeyanka, Ní shuarsha anturainiatsui" Tímiayi.</VERS>
      <VERS vnumber="5">Tura nuisha, ni nunkenkikia aentsti tujintiamun Túratniun tujinkiamiayi. Antsu jaancha aya ishichik ni uwejejai antin Tsuármiayi.</VERS>
      <VERS vnumber="6">Tura nekas Enentáimtacham "urukamtai nusha?" tu Enentáimsamiayi. Nuyasha Chíkich péprunam Wayá, Chíkich péprunam Wayá Yus-Chichaman Unuíniakní wekaimiayi.</VERS>
      <VERS vnumber="7"> Tuse unuiniamurin untsuk Jímiarchik Jímiarchik werum Yus-Chicham etserkatarum tusa akupkarmiayi. Tura iwianchin nupetkarat tusa ni kakarmarin Súsarmiayi.</VERS>
      <VERS vnumber="8">Tura chicharuk "Jintiá Yurumátniusha jukiirap, uyuntrumiincha kuitcha enkearum jukiirap. Antsu aya aanik mashtun jukiirum wetarum.</VERS>
      <VERS vnumber="9">Sapat uwekatarum, tura entsartincha Jímiar jukiirap, Tímiayi.</VERS>
      <VERS vnumber="10">Tura jea wayarmena nuin pujustarum; Pujá-pujakuarum Nuyá Chíkich peprunmasha wetarum.</VERS>
      <VERS vnumber="11">Tura Nánkamas aents atumin awaintiamainiachkuisha, anturtamainiachkuisha, Nuyá Jíinkirum, nu shuar yajauch ainiawai tusarum, Atumí nawe nunka akakekrum ikiuktiarum. Kame Yus aentsun nekapsattana Nú tsawant jeamtai, nu shuarnaka asutiattawai. Sutuma péprunmaya shuarjai tura Kumura péprunmaya shuarjai nankaamas niin asutiattawai" Tímiayi Jesus.</VERS>
      <VERS vnumber="12">Nuyá Jesusa unuiniamuri Jíinkiar Enentái yapajiar Yúsai Enentáimtumartinian etserkarmiayi.</VERS>
      <VERS vnumber="13">Tura iwianchruku Enentáiya iwianchin jiirki akupkarmiayi, tura asuitijiai yakarar Untsurí Jáinian tsuararmiayi.</VERS>
      <VERS vnumber="14"> Jesusa Náarin tura ni Túramurin Ashí aents áujmatin ásarmatai, uunt akupin Erutis nuna antukmiayi. Erutiska "Imiakratin Juan jakamunmaya nantakni. Tuma asa ti kakaram takaawai" Tímiayi.</VERS>
      <VERS vnumber="15">Tura Chíkich shuar "Eríasaiti" tiarmiayi. Chikichcha "Yúsnan etserniuiti, yaunchu etserniuya Núkete" tiarmiayi.</VERS>
      <VERS vnumber="16">Erutis nuna antuk "Nekas Juánkaiti. Ni muuken tsupiktinian akupkamiaj nu, jakamunmaya nantakniuiti" Tímiayi.</VERS>
      <VERS vnumber="17">
      </VERS>
      <VERS vnumber="18">
      </VERS>
      <VERS vnumber="19">Kame Uunt akupin Erutis, ni yachi Jiripi nuarin nuatkamiayi. Nu nuwa naari Jirutíasaiti. Juansha uunt akupniun Erutisan chicharuk "Yatsumi Nuarí akintrukchatniuitme" Tímiayi. Tutai nuwa Jirutías Juánkan ti kajerkamiayi. Tura Juánkan Máataj tusa wakerimiayi. Túrasha uunt akupin Erutis nuna surimkiamiayi. Antsu Juan achikrum sepunam enkeatarum tusa akupkamiayi.</VERS>
      <VERS vnumber="20">Juansha tuke Enentáijiai Yusa jintin wekainiuyayi. Erutis, ni esetar Enentáimniun neka asa Juánkan ashamak Jirutías wakeramurin Túrawain tusa suritkiamiayi. Kame Erutis Juan étserman nékachuitiat antuktinian wakerimiayi.</VERS>
      <VERS vnumber="21">Jirutías, itiurak Máawaj tu pujai, uunt akupin Erutis, ni akiiniamu tsawantri jeamtai, ni suntarincha, Kariréa nunkanmaya uuntrincha, Kuítrintin armia nunasha untsukar, namperan najanamiayi.</VERS>
      <VERS vnumber="22">Nuisha Jirutíasa nawantri Wayá Jantsemámtai Erutis tura niijiai nampernum matsamarmia nusha shiir Enentáimsarmiayi. Túramtai uunt akupin nuwachin chicharuk "Ame wakeram nu seattia. Wi amastatjai.</VERS>
      <VERS vnumber="23">Nekas Tájame, Ashí ame seatmena Núnaka amastatjai. Wats, seatkumninkia takakjana nuna Jímiapetek nakakan, amastatjai" Tímiayi.</VERS>
      <VERS vnumber="24">Tutai nuwach jiinki ni Nukurín Jirutíasan chicharuk "Wariniak seattaj?" Tímiayi. Tutai "Imiakratin Juanka muuke seata" Tímiayi.</VERS>
      <VERS vnumber="25">Nu chichamaik nuwach wari Wayá Erutisan chicharuk "Yamaikia uunt amamkunam Juanka muuken wakerajai" Tímiayi.</VERS>
      <VERS vnumber="26">Nuna takui uunt akupin ti kuntuts Enentáimpramiayi. Tura nii tiniu asa ni amikri matsatainia nu antukaru ásarmatai surimkiatniun tujinkiamiayi.</VERS>
      <VERS vnumber="27">Tuma asa uunt akupin Juanka muuke itiata tusa ni suntarin Wárikmas akupkamiayi.</VERS>
      <VERS vnumber="28">Túramtai suntar wari we, sepunam Juanka muuken tsupikmiayi. Tsupik, amamkunam Itiá, nuwan susamiayi. Túram achik ni Nukurín susamiayi.</VERS>
      <VERS vnumber="29">Juan maamun antukar ni unuiniamuri ni ayashin iwiarsatai tusar Júkiarmiayi.</VERS>
      <VERS vnumber="30"> Tura Jesusa unuiniamuri Nii akupkarma nu, ataksha waketki Káunak irunturarmiayi. Ashí nii Túrawarmia nuna, unuiniararmia nunasha ujakarmiayi.</VERS>
      <VERS vnumber="31">Tura Untsurí shuar Táiniakui, niisha ankant ajastinniasha Yurumátniuncha tujinkiarmiayi. Tuma asamtai Jesus chichaak "Iijiai Wemí aents atsuiniamunam; nui ishichik ayamprarmi" Tímiayi.</VERS>
      <VERS vnumber="32">Nuyá Jesus ni unuiniamurijiai kanunam enkemprar, aents atsuiniamunam jeatai tusar Jíinkiarmiayi.</VERS>
      <VERS vnumber="33">Túrasha shuar ni wéenan Wáinkiarmiayi. Tura "Jesusaiti" tiarmiayi. Tuma ásar Ashí péprunmaya Untsurí shuar tseke ashintiukar, ni jeatniunam Nákakarmiayi.</VERS>
      <VERS vnumber="34">Jesus kanunmaya jiinki ti Untsurí aents iruntrar matsatun Wáinkiamiayi. Murik pénker Wáinchataiya Núnisan matsatu ásarmatai Jesus niin Wáitnentrarmiayi. Tura Núkap unuiniararmiayi.</VERS>
      <VERS vnumber="35">Nuyá kiakui ni unuiniamuri Jesusan tariar chicharainiak "Atsamunam pujatsjik; tura Yamái Kíatsuk.</VERS>
      <VERS vnumber="36">Shuar wari akupkarta. Tíjiuch péprunmasha, shuarnumsha wearti, ni yurumkari sumarmakarat~i" tiarmiayi.</VERS>
      <VERS vnumber="37">Tutai Jesus chichaak "Atumek ayuratarum" Tímiayi. Tutai "Iisha ju shuar ayuratai tusar, Jimiará sian kuitjai yurumak sumaktai tusar wétinkiaitiaj~i?" tiarmiayi.</VERS>
      <VERS vnumber="38">Tura Jesus ni unuiniamurin chicharainiak "Tanta takakrum nu iistarum urutmak aa?" Tímiayi. Tutai nekapmarar chichainiak "Tántaka sénkuchikiiti, tura namaksha Jímiarchikiiti" tiarmiayi.</VERS>
      <VERS vnumber="39">Tutai Jesus Tímiayi "Ju shuar Chírichriniam pujusarti tusar akupkatarum."</VERS>
      <VERS vnumber="40">Ankant ankant sian siansha, senkuenta senkuenta iruntrar matsamsarmiayi.</VERS>
      <VERS vnumber="41">Jesuska senku tantancha, Jímiar namaknasha jusa, Yakí nayaimpinmaani iimias Yúsan yuminsamiayi. Tura yurumkan Púurmiayi. Puur ni unuiniamurin Súsarmiayi. Namaknasha puur Súsarmiayi, Ashí Shuáran ajamsarat tusa.</VERS>
      <VERS vnumber="42">Ashí Yurumáwar ejemararmatai,</VERS>
      <VERS vnumber="43">puunaruncha, namak ampirmancha achikiar, tuse chankinian aimkiar Júkiarmiayi.</VERS>
      <VERS vnumber="44">Nu yurumkan ti Untsurí Yurumáwarmiayi. Aya aishmankak senku mir (5.000) ármiayi.</VERS>
      <VERS vnumber="45"> Nuyá Jesus ni unuiniamurin chicharainiak "Kanunam enkemprarum, katinkrum amain émaa ajatarum, Petsaitia péprunam. Wisha ju shuaran áujsan ikiuktiatjai" Tímiayi.</VERS>
      <VERS vnumber="46">Shuáran áujas ikiuki Yusjai chichastaj tusa Náinnium wémiayi.</VERS>
      <VERS vnumber="47">Tura kirit ajasmanum Kánuka antumiannum ajapén nanammiayi. Jesuska ninki juakmiayi.</VERS>
      <VERS vnumber="48">Jesusa unuiniamurisha wia-wiantainiakua ti pimpikiarmiayi, nase tukumma ásar. Nuna Jesus Wáiniak tsawartin ishichik ajasmatai Entsá Pátatek wekas niin jeariarmiayi. Tura nankaamaktiasa wea Núnisan wémiayi.</VERS>
      <VERS vnumber="49">Jesus Entsá wekaan ni unuiniamuri Wáinkiar, wakanchashit, tu Enentáimprarmiayi. Túrawar ti untsumkarmiayi.</VERS>
      <VERS vnumber="50">Ashí Wáinkiar ti ashamkarmiayi. Tura Jesus Wárik niin chicharuk "Kakaram ajastarum, Wíitjai Jesus; ashamprukairap" Tímiayi.</VERS>
      <VERS vnumber="51">
      </VERS>
      <VERS vnumber="52">Nuinkia entsaya kanunam waka enkempramiayi. Túramtai nasesha majaantmiayi. Ni unuiniamurinkia Enentái kiritia aintsan ásarmatai Jesus yurumkan Núkap awajsamia nuna paant nekaatniun tuke tujinkiarmiayi. Tuma ásar Yamái Túrunamu itiurak aankia tusar ti Enentáimprar sapijmiakarmiayi.</VERS>
      <VERS vnumber="53">Nuyanka katinkiar, Jinisarít Núnkanam jeawarmiayi. Jeawar kanun ajuiniarmiayi.</VERS>
      <VERS vnumber="54">Kanunmaya Jíintrarmatai, nu nunkanmaya shuar Jesusan nekaawarmiayi.</VERS>
      <VERS vnumber="55">Tura "Jesus pujawai" Táman antukar, Ashí jeanmaya jaan ni peakrintiuk Jesus pujamunam itiaarmiayi.</VERS>
      <VERS vnumber="56">Tura Jesus wekaak wémia nuisha, péprunmasha, shuar matsatmanumsha, ishichik matsatkamunmasha jaan itiariar Jintiá aeprusarmiayi. Túmainiak Jesusan pushirmin antintaj tusar seawarmiayi. Tura Ashí antinkiarmia nuka pénker ajasarmiayi.</VERS>
    </CHAPTER>
    <CHAPTER cnumber="7">
      <VERS vnumber="1"> Pariséusha, Israer-shuara jintinniurisha Jerusarénnumia Jesusan tariarmiayi.</VERS>
      <VERS vnumber="2">Tura Jesusa unuiniamurin ikijmiatsuk yurumun Wáinkiar "Israer-shuara Túrutairin Túruiniatsui" tiarmiayi.</VERS>
      <VERS vnumber="3">(Kame Pariséusha, tura Ashí Israer-shuarsha, ni uuntri jintintiamurin umikiar ti Núkap ikijmiarar yurumin ármiayi.</VERS>
      <VERS vnumber="4">Péprunmaya tari "ikijmiatsuk Yurumáshtiniaiti" tiniu ármiayi. Tura ti Untsurí ni uuntri Túrutairi Núnisan ármiayi. "Tsapancha, ichinnasha, jiruncha, peaknasha nijiakartiniaiti" tiniu ármiayi.)</VERS>
      <VERS vnumber="5">Tuma asamtai Pariséusha, Israer-shuara jintinniurisha Jesusan chicharainiak "Urukamtai ame unuiniamuram ii uuntri jintintramniuitiaj nuna Túruiniatsu. Urukamtai ikijmiatskesha Yurumáinia?" tiarmiayi.</VERS>
      <VERS vnumber="6">Tutai Jesus Tímiayi "Antar chichamtiniaitrume. Isayas yaunchu nekas atumin aartampramiayi juna: Ju aents ni wenejai Winia "ti pénkeraiti" turutainiawai, Tímiayi Yus, tura ni Enentáinkia jeachat pujuiniawai.</VERS>
      <VERS vnumber="7">Tura tukeneas Winia shiir awajtuiniawai. Aentsu chichame jintiainiayat, "Yus-Chichamaiti" Tuíniawai." Tu aarmaiti.</VERS>
      <VERS vnumber="8">Tura átum Yusa chichame iniaisarum, aentsu jintintiamuri umirkarum, ichinnasha, tsapancha nijiaktin, tura Chíkich Túrutaisha aintsarmek Untsurí Túrarme.</VERS>
      <VERS vnumber="9">Túrákrum Yus-Chichamka tsukintiaani ikiusurme Atumí uuntri chichame umirkatai tusarum.</VERS>
      <VERS vnumber="10">Kame Muisais yaunchu aar juna Tíchamka: Ame apa nukusha shiir Enentáimtustarum. Tura ataksha aarmiayi: Shuarsha ni Aparín, Nukuríncha yajauch chichareakka, nu shuar Jákatniuiti.</VERS>
      <VERS vnumber="11">
      </VERS>
      <VERS vnumber="12">Túrasha átumka Pariséutirmeka, antsu ju Tárume: "Shuar ni Aparín ni Nukurín chicharuk "Wi Yáintinian takakjana nu Kurpanaiti" takuinkia, atumsha pénkeraiti, aparincha nukurincha Yáinchatí" tarume. (Kurpan tana nuka, Yus susamu, tawai.)</VERS>
      <VERS vnumber="13">Nekaatarum, Pariséutiram. "Ií yaunchu uuntri chichame tuke umiki wétiniaitji" Tákurum, Yus-Chicham penké ántar chichama Núnin awajearme. Núnisrumek chikichcha Untsurí Túrarme." Tu timiayi Jesus.</VERS>
      <VERS vnumber="14">Nuyá ataksha Jesus Ashí Shuáran untsukar "Mash anturtuktarum, Ashí nekaatarum, Tímiayi.</VERS>
      <VERS vnumber="15">Aaya ayashnium wayaana nu, Shuáran yajauch awajsachminiaiti; tura antsu ni Enentáinia jiinia nu, yajauch awajsattawai.</VERS>
      <VERS vnumber="16">Shuar nuna ántakka Enentáimprati" Tímiayi.</VERS>
      <VERS vnumber="17">Nuyá aentsun ikuiak, jea wayamtai, ni unuiniamuri aniasarmiayi "Nu métek-taku chicham warintiua?" tiarmiayi.</VERS>
      <VERS vnumber="18">Tutai Jesus Tímiayi "Atumsha nékatsrumek. Páantchakait; yurumak Yúajnia nu, Enentáiniam wayachu asa, Shuáran yajauch awajsachminiaiti.</VERS>
      <VERS vnumber="19">Antsu wakenam Wayá, nankaamas menkaatsuk" Tímiayi. Nuna taku, Ashí yurumak Páchitsuk yuamniaiti, Tímiayi.</VERS>
      <VERS vnumber="20">Nuyá Tímiayi "Shuara Enentáinia jiinia nu, yajauch awajsamniaiti.</VERS>
      <VERS vnumber="21">Shuara Enentáinia, initia, yajauch Enentáimsatniusha, tsanirmatniusha, natsa tsanirmatniusha, shuar Máatniusha,</VERS>
      <VERS vnumber="22">kasamkatniusha, chikichna wakeruktincha, pénkercha Túratniusha, anankatniusha, natsantain átincha, yajauch Enentáimtustincha, tsanumpratniusha, waantu Enentáimtumastincha, netse Túratniusha, Ashí nuka initia wininiatsuk.</VERS>
      <VERS vnumber="23">Ashí nu Tunáa ainia nu, shuara Enentáinia Jíiniu asa, Shuáran yajauch awajainiawai" Tímiayi.</VERS>
      <VERS vnumber="24"> Tiru pepru, Setún péprusha Serupinísia nunkanam ámiayi. Nuka Israer-shuara nunkenchauyayi. Nu nunkanam Jesus wémiayi. Tura Jeá, Jeá Wayáa pujusmiayi. Tura nui pujamun nu nunkanmaya shuar nekarawarain tusa nakitmiayi; Túrasha uumkatniun tujinkiamiayi.</VERS>
      <VERS vnumber="25">Wárik nu nunkanmaya nuwa Jesus pujan nekaamiayi. Nu Núwaka nawantri iwianchrukuyayi. Tuma asa Jesusan Tarí ni nawen piniakum tepersamiayi.</VERS>
      <VERS vnumber="26">Nu nuwa Israer-shuarcha, Serupinísianmayauyayi. Túmaitiat, nawantru Enentáiya iwianchin jiirturkitia tusa Jesusan seamiayi.</VERS>
      <VERS vnumber="27">Tutai Jesus nuwan chicharuk "Uchi emka Ejemarartí. Uchi apatkuri atankir yawach Súsatin pénkerchaiti" Tímiayi.</VERS>
      <VERS vnumber="28">Tutai nuwa ayak "Nekas, Uunta, tame. Tura yawachisha misanam wakenam pujuinia nu, uchi apatkun yurumuk juyumak Kákeamun Yuíniatsuk" Tímiayi.</VERS>
      <VERS vnumber="29">Tutai Jesus Tímiayi "Pénker tame. Tuma asam, shiir Wetá; ame nawantrumi Enentáiya iwianch Jíinkiyi" Tímiayi.</VERS>
      <VERS vnumber="30">Takui niisha wémiayi. Tura ni jeen Jeá, ni nawantrin íwianch Jíinkimtai pénker ajas peaknum tepan Wáinkiamiayi.</VERS>
      <VERS vnumber="31"> Jesus Tirunmaya jiinki Setún péprunam nankaamarkutak, Tekapuris nunkanmaani nankaamaki, Kariréa antumiannum ataksha jeamiayi.</VERS>
      <VERS vnumber="32">Nui chichachu ámiayi, kuishin empeku. Nu Shuáran Jesusan itiariar, ni uwejejai antinkiat tusar seawarmiayi.</VERS>
      <VERS vnumber="33">Shuar matsatmanumia Jesus niin akanki Jukí kuishin tsara uwejejai tsutsukruamiayi. Tura usukia, nu shuara iniain antintkiamiayi.</VERS>
      <VERS vnumber="34">Tura nayaimpinmaani iimias Súkaska mayati "Epata" Tímiayi. Nuka, shuar chichamnumka "Chinkiatí" tawai.</VERS>
      <VERS vnumber="35">Nu chichamaik ni kuishisha chinkiamiayi, iniaisha séermiayi. Tura paant chichasmiayi.</VERS>
      <VERS vnumber="36">Tura Jesus chicharainiak "Penké etserkairap" Tímiayi. Jesuska Surí-suritiamaitiat, nu nankaamas etseriarmiayi.</VERS>
      <VERS vnumber="37">Tura ti Enentáimprarmiayi. Enentáimprar, "Ju Jesus aya pénkeran Túrawai. Empekuncha ántumtikniaiti, tura chichachun chichamtikniaiti" tiarmiayi.</VERS>
    </CHAPTER>
    <CHAPTER cnumber="8">
      <VERS vnumber="1"> Nu Tsawantái shuar Timiá Untsurí iruntrarmiayi. Yurumkari atsakui Jesus ni unuiniamurin untsukar juna Tímiayi:</VERS>
      <VERS vnumber="2">"Ju Shuáran waitnentajai. Menaintiú tsawant Wijiai pujuinia ásarmatai ni yurumkari amuukachaik.</VERS>
      <VERS vnumber="3">Tura ni jeen ayurtsuk akupeamka, tsukariin Jintiá pimpikiartatui, yajaya Káunkaru ásar" Tímiayi.</VERS>
      <VERS vnumber="4">Tutai ni unuiniamuri chichainiak "Túrasha jui atsamunam, ju aents ejemararat tusar Tuyá yurumkak Wáinkiattaj~i?" tiarmiayi.</VERS>
      <VERS vnumber="5">Tutai Jesus niin aniasmiayi "Urutmá tanta aa?" Tutai "siati awai" tiarmiayi.</VERS>
      <VERS vnumber="6">Nuinkia Ashí aentsun "Nunká pujustarum" tiarmiayi. Tura tantan achik, Yúsan yuminsamiayi. Tura puuk, aentsun ajamsatarum tusa ni unuiniamurin susamiayi.</VERS>
      <VERS vnumber="7">Tura uchich namaksha ishichik aan achik, Yúsan yuminkias, ni unuiniamurin chicharuk "Jusha shuar ajamsatarum" Tímiayi.</VERS>
      <VERS vnumber="8">Turam Ashí Yurumáwar ejemararmiayi. Ampirma Púunaruncha siati chankinnium aimkiarmiayi.</VERS>
      <VERS vnumber="9">Kuatru mir (4.000) shuar Yurumáwarmiayi. Yurumáwar amikiarmatai, Jesus niin áujas akupkarmiayi.</VERS>
      <VERS vnumber="10"> Tura ni unuiniamurijiai kanunam enkemprar Tarmanúta nunkanam wearmiayi.</VERS>
      <VERS vnumber="11">Pariséu Jesusjai áujmatsatai tusar tariarmiayi. Nekapsatai tusar wakeruiniak Niin chicharuk "Nayaimpinmaya kakaram iniakmasta" tiarmiayi.</VERS>
      <VERS vnumber="12">Tuíniakui Jesus Kúntuts Enentáimias, Súkaska mayati "Urukamtai, yamaiya aentstiram, nayaimpinmaya kakarman iniakmasat tusarum wakerarum? Nuka penké sunaschattarme, paant Tájarme" Tímiayi.</VERS>
      <VERS vnumber="13">Nuyá niin ikiukiar ataksha kanunam enkemar amain katinmiayi.</VERS>
      <VERS vnumber="14">Tura ni unuiniamuri yurumak jukitiai Tukamá kajinmatkiarmiayi. Kanunmanka aya chikichik tantanak takaku ármiayi.</VERS>
      <VERS vnumber="15">Jesussha ni unuiniamurin Enentáimtikiuk Tímiayi "Wáinkiatarum; Pariséusha Erutissha wakaprutain takakainia Nújaisha aneartarum" Tímiayi.</VERS>
      <VERS vnumber="16">Tutai ni unuiniamurisha tunaiyarmiayi "Tanta kajinmatkin asakrin nuna Túramtsujiash" tiarmiayi.</VERS>
      <VERS vnumber="17">Tura Jesus nuna Nekáa chichaak "Urukamtai aya yurumkak Enentáimtarum? Tuke nékatsrumek. Penké Enentáimtsurmek. Atumí Enentái tuke kiritkiait? Tímiayi.</VERS>
      <VERS vnumber="18">Jimi aisha itiura Wáintsurmea. Kuíshim aisha itiura ántatsrum. Ashí kajinmatkintrumek.</VERS>
      <VERS vnumber="19">Nekaatarum, nuik, senku tantan Púuran senku mir aishmankan ayurachmakaj. Tura ampirma Urutmá chankinnium chumpiamarum?" Tímiayi. Niisha tiarmiayi "Tuse chankinnium chumpiamji."</VERS>
      <VERS vnumber="20">Ataksha Jesus Tímiayi "Tura siati tantajai kuatru mir shuaran ayuramtai, ampirmasha Urutmá chankinnium chumpiamarum?" Niisha "siati" tiarmiayi.</VERS>
      <VERS vnumber="21">Tuma asamtai Jesus Tímiayi "Itiura Imiá nékatsrum?"</VERS>
      <VERS vnumber="22"> Nuyá Petsaitia péprunam jeawarmiayi. Jeawarmatai, aishman jii kusurun Jesusan itiariarmiayi. Túrawar antinta tusar seawarmiayi.</VERS>
      <VERS vnumber="23">Tuma asamtai Jesus uwejnum achik péprunam aani enkeki Jukí jiin usukijiai kuérmiayi. Tura uwejéjai antin "íimmek?" Tímiayi.</VERS>
      <VERS vnumber="24">Tutai kusuru iimi Tímiayi "Aentsun iiyajai, Túrasha paantcha. Numi wekainian aaniun iiyajai" Tímiayi.</VERS>
      <VERS vnumber="25">Nuyá ataksha Jesus ni uwejéjai kusuru jiin antinmiayi. Tura kusurusha úmamkes iis, pénker ajas, Ashí paant iimpramiayi.</VERS>
      <VERS vnumber="26">Jesus chichaak "Jeemiin weakum péprunam wayawaip tura shuar ujakaip" Tímiayi.</VERS>
      <VERS vnumber="27"> Jesus ni unuiniamurijiai uunt pepru Sesaria-jiripiunam jeatsuk, Tíjiuch uchich péprunam irasarmiayi. Jintiá wésar Jesus ni unuiniamurin chicharainiak, "Yaiti turutainiawa Winia?" Tímiayi.</VERS>
      <VERS vnumber="28">Tutai niisha aimkiarmiayi "Chíkich chichainiak, imiakratin Juankaiti, turamainiawai. Chíkichcha, Eríasaiti, tura Chíkichkia, yaunchu Yúsnan etserin nantakniua Núiti, turamainiawai" tiarmiayi.</VERS>
      <VERS vnumber="29">Tutai Jesus Tímiayi "Atumsha, waritrume. Yáitiaj?" Tímiayi. Tutai Pítiur Tímiayi "Ameka Krístuitme; Yúsaiya akupkamuitme."</VERS>
      <VERS vnumber="30">Tutai Jesus chichaak "Penké etserkairap" Tímiayi.</VERS>
      <VERS vnumber="31">Unuiniak: "Wi Aents Ajasuitjiana ju ti Wáitsatniuitjai. Israer-shuarti ii uuntrisha, Patri uuntrisha, ii jintinniurisha Winia nakitrurar mantuawartatui. Túrasha menaintiu tsawant nankaamasmatai nantaktiniaitjai" Tímiayi.</VERS>
      <VERS vnumber="32">Nunasha paant ujakmiayi. Tura Pítrusha Jesusan arantach Jukí kakantramiayi. "Tu chichasaip" Tímiayi.</VERS>
      <VERS vnumber="33">Tutai Jesus ayantmatar, ni Unuiniamurín iis, Pítrun kakantar chicharuk "Satanása, werumta. Ameka Yusna ana nu Enentáimtatsme, antsu aya aentsnak Enentáimtame" Tímiayi.</VERS>
      <VERS vnumber="34">Nuna tuasua amik tura nui matsamarmia nunasha, ni unuiniamurincha untsuk Tímiayi, "Shuar Winia nekas nemartustasa wakerakka ni wakeramurinkia iniaisati; tura ni krusri yanaki Nemartustí.</VERS>
      <VERS vnumber="35">Kame shuar ju nunkanam aya ninki anenmamkunka nu shuar ni iwiaakmarin emenkaktatui. Antsu Winia anentu asa tura winia chichamprun anea asa, shuar aya pénker pujustinniak Enentáimtsuna nu, nekas iwiaakman Wáinkiattawai.</VERS>
      <VERS vnumber="36">Nekaata, shuar Ashí ju nunkanam írunna nuna sumaksha Túrasha ni wakani jinium wéakuisha, itiurak pénker pujusaint?</VERS>
      <VERS vnumber="37">Shuarka wakanin uwemtikrataj tusa wakerak urutmak akikmakaint?</VERS>
      <VERS vnumber="38">Antuktarum. Yamaiya aents Yúsan nakitiar ajapawaru yajauch ainia nu iimiainiamunam shuar Winia natsantrakuinkia tura winia chichampruncha natsantakuinkia, wi, Aents Ajasuitjiana ju, winia Aparu kakarmarijiai tura nayaimpinmaya pénker suntarjai atak taakun, Nú shuaran natsantrattajai Wisha.' Tu Tímiayi Jesus.</VERS>
    </CHAPTER>
    <CHAPTER cnumber="9">
      <VERS vnumber="1"> Ataksha Jesus niin chicharuk, `Nekas Tájarme, shuar Játsuk Yus ni kakarmarijiai aentsu Enentáin akupkattana Nú tsawantan Wáinkiartatna nu jui iijiai pujuiniawai" Tímiayi.</VERS>
      <VERS vnumber="2">Nuyá sais tsawant nankaamasmatai, Jesus Pítruncha, Jakupuncha, Juánnasha uunt Náinnium Júkiarmiayi. Nuisha Jesus Nushá iira ajasmiayi.</VERS>
      <VERS vnumber="3">Ni pushirisha ti puju Jíitsumir ajattsarmiayi. Nujai métek puju awajsatin ju nunkanam atsawai.</VERS>
      <VERS vnumber="4">Túruna nui Erías, Muisaisjai wantinkiar Jesusjai chichainian Wáinkiarmiayi.</VERS>
      <VERS vnumber="5">Nuyasha Pítiur Jesusan chicharuk "Uuntá, ii jui pujustin ti pénkeraiti. Menaintiú aakmaktai, Aminiu chikichik, Muisaisna chikichik, Eríasnasha chikichik" Tímiayi.</VERS>
      <VERS vnumber="6">Jesusa unuiniamuri sapijmainiak, Pítiur wariniak titi nekaachmiayi. Nékachu asa nuna Tímiayi.</VERS>
      <VERS vnumber="7">Tura yurankim tara mikintiu awajsamiayi. Yuranminmaya chichaak "Júiti winia aneamu Uchir. Nii anturkatarum" Tímiayi.</VERS>
      <VERS vnumber="8">Nuyanka ni unuiniamuri ayantmar iiyaj tukamar aya Jesusnak Wáinkiarmiayi. Chíkichkia atsuarmiayi.</VERS>
      <VERS vnumber="9">Nuyá Náinniumia akainiak Jesus niin chicharuk "Wáinkiarumna nu etserkairap. Wi, Aents Ajasuitjiana ju jakamunmaya nantaatsain nu etserkairap" Tímiayi.</VERS>
      <VERS vnumber="10">Tutai ni Tímian ímiatrusan úukarmiayi. Tura "jakamunmaya nantaatsain tana nu, wariniak ta?" nuamtak tunainiarmiayi.</VERS>
      <VERS vnumber="11">Tura Jesusan aniasarmiayi "Urukamtai Israerti ii jintinniurisha, Erías emka Tátiniaiti, tuinia?" tiarmiayi.</VERS>
      <VERS vnumber="12">Tutai Jesus Tímiayi "Nekas Erías Ashí iwiarattsa emka Tátiniaiti. Tura Aents Ajasunun Yus-Papinium warintiua? "Ti Wáitsattawai; Niin nakitrartatui." Tu aarmaiti.</VERS>
      <VERS vnumber="13">Wi Tájarme, Erías nekas Táwiti. Támatai, shuar Ashí ni wakeriarmia nuna niin Túrawarmiayi. Yusa Papiriin Eríasa Túrunatniuri aarma amia Tímiatrusan Túrawarmiayi" Tímiayi Jesus.</VERS>
      <VERS vnumber="14"> Tura ni unuiniamuri matsatmanum atak Wáketuk, ti Untsurí aents Káutkar Israer-shuara jintinniurisha niijiai tunai pujuinian Wáinkiamiayi.</VERS>
      <VERS vnumber="15">Tura aencha, Jesusan Wáinkiar warainiak, tsékenki weriar, áujsarmiayi.</VERS>
      <VERS vnumber="16">Túrunawarmatai, Jesus chicharainiak, "Warí tunaiyarum?" Tímiayi.</VERS>
      <VERS vnumber="17">Tutai chikichik ayak "Uuntá, winia uchirun Amin itiarjame. Iwianchruku asa chichachuiti.</VERS>
      <VERS vnumber="18">Túmakui íwianch enkemtakun paat ajiar aepeawai; Túram uchisha saun kaput apak nain Kátetete awajeawai. Túram kakaakcha ame unuiniamurmin seamjai, Jíirtukti tusan, Túrasha tujintrutkarai" Tímiayi.</VERS>
      <VERS vnumber="19">Tutai Jesus Tímiayi "Yúsan Enentáimtichutirmea Urutmá tsawantak pujustaj atumjai. Urutmá katsuntrataj! Uchi itiatarum" Tímiayi.</VERS>
      <VERS vnumber="20">Takui uchin Jesusan itiariarmiayi. Tura íwianch uchin enkemta Jesusan Wáiniak uchin ajakramiayi. Uchisha chichiptur Nunká iniaan péper-péper ajakin wenunam saun apakmiayi.</VERS>
      <VERS vnumber="21">Túrunamtai Jesus ni Aparín aniasmiayi "Urutá yaunchu ainkiait?" Tutai ni apari Tímiayi "úchichik ainkiaiti.</VERS>
      <VERS vnumber="22">Tuma asa tuke Jutikiú pujurniuiti; jiniumsha apeawai, Entsá maataj tusa ajuaawai. Yaintrukminiaitkiumka waitneasam yaintrukta" Tímiayi.</VERS>
      <VERS vnumber="23">Tutai Jesus chicharuk "Urukamtai, yaintrukminiaitkiumka, tame? Nekaata, shuar Winia nekas Enentáimturna nu Ashí Túramniaiti" Tímiayi.</VERS>
      <VERS vnumber="24">Tutai uchi apari kakantar chichaak, "Uuntá, nekas Enentáimtajme. Nekas Enentáimtustinian Táasjana nu Yáintkiata" Tímiayi.</VERS>
      <VERS vnumber="25">Tura shuar Untsurí Káunainian Jesus Wáiniak kakantuk "Empeku chichachu awajin iwianchi Jíinkitia, Tájame. Jíinkim ataksha wayawaipia" Tímiayi.</VERS>
      <VERS vnumber="26">Tura íwianch jiiniuk untsumak uchin we-werkasa ajakar chichichiptu aepkimiayi. Túram uchi jaka ímianis tepemiayi. Túrunamtai Untsurí shuar "jakayi" tiarmiayi.</VERS>
      <VERS vnumber="27">Támanak Jesus uwejen achik awajkimiayi, tura uchi nantaki wajakmiayi.</VERS>
      <VERS vnumber="28">Tura Jesus Jeá wayamtai, ninki pujusar, ni unuiniamuri aniasar "Urukamtai iisha Jíiktin tujinkiamaj~i?" tiarmiayi.</VERS>
      <VERS vnumber="29">Tutai Jesus Tímiayi "Ju iwianchkia ijiarmar Yus áujkur jiikminiaiti" Tímiayi.</VERS>
      <VERS vnumber="30"> Nuyá Jíinkiar Kariréa nunkanmaani nankaamakarmiayi. Ni unuiniamurin unuinia asa nu nankaamamun nekaawarain tusa Jesus nakitmiayi.</VERS>
      <VERS vnumber="31">Unuiniak juna Tímiayi: "Wi Aents Ajasuitiaj juna mantamnati tusar achirkar surutkartatui. Tura Máamuitiatnak, iwiarsamunmayan Menaintiú tsawantai nantaktiatjai" Tímiayi.</VERS>
      <VERS vnumber="32">Tura nu chichaman nekaacharmiayi. Nékainiachiat, anintrustinian arantukarmiayi.</VERS>
      <VERS vnumber="33">Nuyá Kapernáum péprunam jeawarmiayi. Tura Jesus Jeá pujus ni unuiniamurin aniniak, "Atumsha Jintiá winisrum Warí áujmatmiarum?" Tímiayi.</VERS>
      <VERS vnumber="34">Tura natsarar pachischarmiayi. Kame Jintiá wésar "iijiai yaki Imiá nankaamantu ajasat?" tunainiarmiayi.</VERS>
      <VERS vnumber="35">Ni unuiniamuri pachischarmatai, Jesus pujus Ashí tuse unuiniamurin irur chichaak "Shuar nekas nankaamantu ajastajtsa wakerakka, peejchachia nuke Enentáimtumar shuara Yáintri Atí" Tímiayi.</VERS>
      <VERS vnumber="36">Tura uchin Itiáa miniakas chichaak:</VERS>
      <VERS vnumber="37">"Shuar uchin winia naarui shiir awajeakka Winia shiir awajtawai. Tura Winia akuptukua nunasha shiir awajeawai" Tímiayi.</VERS>
      <VERS vnumber="38">Nuyá Juan Jesusan chicharuk "Uuntá, shuar ame Náarmin pachis iwianchin akupea wainkiamji. Tura iijiai írutkachu asamtai nu Túratin suritkiamji" Tímiayi.</VERS>
      <VERS vnumber="39">Tutai Jesus Tímiayi "Antsu suritkiairap. Shuar winia Náarun pachis tujinkiamun Túrakka, nu shuar wari tsanumprutratniun tujinkiattawai.</VERS>
      <VERS vnumber="40">Shuar iin nakitramachkunka, iin Páchitkiawai, Tímiayi.</VERS>
      <VERS vnumber="41"> Winia nemarka asakrumin shuar yumiichinkesha ajampramkuka ántar Túratsui; akikma átatui' Tímiayi.</VERS>
      <VERS vnumber="42">`Tura shuar ju uchin Winia umirtuinia nuna yajauchin Túrumtikiamtainkia, ti asutniattawai. Tuma asamtai uchin yajauchin Túrumtiktsain kuntujen kayajai jinkiar nayaantsanam ajunmaka maak ainti.</VERS>
      <VERS vnumber="43">Ame uwejmek yajauchin Túrumtikkramamniaitkuinkia tsupikta. Mai uwejtuk Wáitsatniunam jeatniujainkia Chikichík uwejjai ju nunkanam pujusar tuke iwiaaku pujustinnium jeatin ti shiiraiti. Warí, Wáitsatniunmanka ji kajinkiashtin awai,</VERS>
      <VERS vnumber="44">Jákaru akarisha Jáiniatsui tura jisha tuke kapaawai.</VERS>
      <VERS vnumber="45">Nawemsha yajauchin Túrumtikkramamniaitkuinkia nusha tsupikta. Mai nawentuk Wáitsatniunam jeatniujainkia Chikichík nawejai ju nunkanam pujusar tuke iwiaaku pujustinnium jeatin ti shiiraiti. Wáitsatniunmanka ji kajinkiashtin awai,</VERS>
      <VERS vnumber="46">Jákaru akarisha Jáiniatsui tura jisha tuke kapaawai.</VERS>
      <VERS vnumber="47">Jimisha yajauchin Túrumtikkramamniaitkuinkia ukuinkiata. Mai jiintiuk Wáitsatniunam jeatniujainkia Chikichík jiijiai ju nunkanam pujusar Yus akupeana nui jeatin ti shiiraiti;</VERS>
      <VERS vnumber="48">Wáitsatniunmanka Jákaru akarisha Jáiniatsui tura jisha tuke kapaawai.</VERS>
      <VERS vnumber="49">Naman Yus susamu weaktinia aintsan aentstirmesha jijiai nekapnastatrume.</VERS>
      <VERS vnumber="50">Weesha ti penkeraitiat michumarka, itiurak jea-jeat átin~ki? Wats, wee jeakua aintsarmek atumek shiir Enentáimtunaistarum" Tímiayi Jesus.</VERS>
    </CHAPTER>
    <CHAPTER cnumber="10">
      <VERS vnumber="1"> Jesus Kapernáumnumia jiinki, Jutía nunkanam nankaamaki, Jurtan entsa amain jeamiayi. Nui pujai, aents ataksha Niin irunturarmiayi. Iruntrarmatai tuke Túrin asa ataksha unuiniamiayi.</VERS>
      <VERS vnumber="2">Tura Pariséu Jesusan nekapsatai tusar wakeruiniak, Niin chicharainiak "Aishman ni Nuarí ajapatin tsankamkamukait?" tiarmiayi.</VERS>
      <VERS vnumber="3">Tutai Jesus Tímiayi "Muisais wariniak timia?"</VERS>
      <VERS vnumber="4">Tutai "Papíjiai iin ajapatniun tsankatramkamiaji" tiarmiayi.</VERS>
      <VERS vnumber="5">Tutai Jesus Tímiayi "Atumí enentai Kátsuram asamtai nu chichaman atumin tsankatramkamiarme.</VERS>
      <VERS vnumber="6">Tura Yus Yámankamtaik Ashí najanamia nui, aishmannasha nuwancha najanamiayi.</VERS>
      <VERS vnumber="7">Tuma asamtai aishman ni Aparíncha Nukuríncha kanaki ikiuki, ni nuarijiain~ki tsanintiniaiti.</VERS>
      <VERS vnumber="8">Warí, aishman nuarijiai Jímiaraitiat chikichik ajasartatui. Tuma asamtai Yamái Jímiarchaiti, antsu chikichik ajasuiti.</VERS>
      <VERS vnumber="9">Tuma asa, Yus atsankiania nuna, aents akankashtiniaiti" Tímiayi.</VERS>
      <VERS vnumber="10">Tura urum Jeá wayawar, Jesusa unuiniamuri nu chichaman ataksha aniasarmiayi.</VERS>
      <VERS vnumber="11">Tuiniakui Jesus Tímiayi "Shuar ni nuarin ajapa ikiuak chikichan Nuátkanka, emka nuarin yajauch awajas, ikiuak, tsanirmayi.</VERS>
      <VERS vnumber="12">Nuwasha ni aishri ajapa ikiuak, chikichjai niiniurtukka, niisha tsanirmayi" Tímiayi.</VERS>
      <VERS vnumber="13"> Antinkiarat tusar uchin Jesusan itiariarmiayi. Túruiniakui Jesusa unuiniamuri "itiairap" tiarmiayi.</VERS>
      <VERS vnumber="14">Tura Jesus nuna Wáiniak, kajek juna Tímiayi "Uchi Winí winitin tsankatruktarum. Suritkiairap. Iis, shuar ju uchia Núnisan peejchach Enentáimtumainia nu Yusa akupeamurin pachiinkiamniaiti.</VERS>
      <VERS vnumber="15">Nuní asamtai Tájarme, uchi umiana Núnisan Yusa akupkamurin shuar Umíachkunka nuna pachiinkiachminiaiti.</VERS>
      <VERS vnumber="16">Nuyá uchin miniakas, "Yus Yáinmakarti" Tímiayi.</VERS>
      <VERS vnumber="17"> Ukunam, Jesus Nuyá weai, shuar tseke Niin tarimiayi. Tarí tikishmatar chicharuk "Uuntá, Amesha ti pénkeraitme. Tuma asam, turuttia, warinia Túrakna tuke iwiaaku átataj?" Tímiayi.</VERS>
      <VERS vnumber="18">Tutai Jesus Tímiayi, "Urukamtai Winia, pénkeraitme, Túrutam? Shuarka chikichkisha pénkerka atsawai. Aya Yúsak pénkeraiti.</VERS>
      <VERS vnumber="19">Yus akupkamu nékatsmek. Ju ainiawai: tsanirmawairap, mankartuawairap, kasamkairap, Chíkich shuar tsanumprurairap, anankartuawairap, apasha nukusha umirkatarum. Nu ainiawai" Tímiayi.</VERS>
      <VERS vnumber="20">Tutai Kuítrintin chichaak "Uunta, Núnaka úchichik mash umiki tsakaruitjai" Tímiayi.</VERS>
      <VERS vnumber="21">Tutai Jesus iis waitnenmai Tímiayi "Chikichik Táasume. Weme Ashí áminiu ana nu surukta. Túram nu kuit Kuítrincha susarta. Túrakum nayaimpiniam Kuítrum ikiaunkattme. Túram winitia, krus yanaktinia aintsamek itiurchatrum ain nemartusta" Tímiayi.</VERS>
      <VERS vnumber="22">Tura Kuítrintin nu chichaman antuk, wake mesek, Kúntuts Enentáimiar wémiayi, ti kuitrintin asa.</VERS>
      <VERS vnumber="23">Nii wématai, Jesus Ashí ni téntakmarin iis, ni unuiniamurin chicharuk, "Kuítrintin ainia nu Yusa akupeamurin pachiinkiatin ti itiurchataiti" Tímiayi.</VERS>
      <VERS vnumber="24">Takui ni unuiniamuri nuna antukar Niisháa Enentáimprarmiayi. Túramtai Jesus Tímiayi "Uchiru antuktarum. Shuar Kuítriniak Enentáimtuinia nuka, Yusa akupeamurin pachiinkiatin penké itiurchataiti.</VERS>
      <VERS vnumber="25">Uunt kamiriu auja jiin wayatin ana Nú nankaamas, Kuítrintin Yusa akupeamurin pachiinkiatin itiurchataiti" Tímiayi.</VERS>
      <VERS vnumber="26">Nuna antukar Nú arant Niisháa Enentáimprarmiayi. "Nuinkia yaki uwempramniait?" tunaiyarmiayi.</VERS>
      <VERS vnumber="27">Tura Jesus niin iisar chichainiak "Aents ninki Túrachminiaiti, antsu Yus Túramniaiti. Yuska Ashí Túramniaiti" Tímiayi.</VERS>
      <VERS vnumber="28">Nuyá Pítiur Niin chicharuk "Iis, iikia Ashí ikiukir némartsujik" Tímiayi.</VERS>
      <VERS vnumber="29">Tutai Jesussha Tímiayi, "Nekas Tájarme, shuar Winia nemartak Yus-Chichamnasha ipiampartasa wakerak ni jeencha, yachincha, umaincha, Aparíncha, Nukuríncha, nuarincha, Uchiríncha, nunkencha uyumatsuk ikiuakka,</VERS>
      <VERS vnumber="30">nu shuar ju nunkanam sian patatnas jeencha, yachincha, umaincha, Nukuríncha, Uchiríncha, nunkencha, ju nunkanam Wáitiayat sunastatui. Tura ukunam, nunka amuukamtai, nu shuarsha Jáchatainium tuke pénker pujustatui.</VERS>
      <VERS vnumber="31">Tura Untsurí shuar Yamái penkeri ainia nu, ukunam ukunmaani pujusartatui, tura iiksan Untsurí shuar Yamái ukunmaya ainia nu, ukunam eem pujusartatui" Tímiayi Jesus.</VERS>
      <VERS vnumber="32"> Nuyá arak Jerusarénnum wéenak, jintiak wearmiayi. Jesuska émak wémiayi. Ni unuiniamurisha Niisháa Enentáimprarmiayi. Ashamainiayatan Jesusan nemarsarmiayi. Túmainiai atak ni nekas unuiniamurin akankiar, ni Túrunatniurin ujakmiayi.</VERS>
      <VERS vnumber="33">Ujaak Tímiayi "Antuktarum, arak Jerusarénnum wéaji. Nui Winia, Aents Ajasuitjiana juna, Patri uuntriincha, jintinniunmasha surutkartatui. Niisha apachnium mantamnati tusar surutkartatui.</VERS>
      <VERS vnumber="34">Nusha Winia wishikrurar, katsumprukar, usukruawar mantuawartatui. Túramaitiatnak Menaintiú tsawantai nantaktiatjai" Tímiayi.</VERS>
      <VERS vnumber="35">Sepetéu Uchirí Jakupusha Juansha Jesusan taruntarmiayi. Taruntar "Uuntá, ii seattajnia nu Túrak tusar wakeraji" tiarmiayi.</VERS>
      <VERS vnumber="36">Tutai Jesus Tímiayi "Warí itiurtukat tusam wakerutam?"</VERS>
      <VERS vnumber="37">Tutai "Ame nupetmaktin tsawantrum jeamtai, iisha Amijiai pujustaitsar wakeraji, wi untsuurumini, winia yatsursha menaarmini. Nu tsankatrukta" Tíarmiayi.</VERS>
      <VERS vnumber="38">Tura Jesus Tímiayi "Atum seatrumna nu nékatsrume. Wi umartatjana nu umarminkaitrum. Tura Wi imiantiatjana Núnisrum imianminkaitrum" Tímiayi.</VERS>
      <VERS vnumber="39">Niisha tiarmiayi, "Túramniaitji, Páchitskea." Tuíniakui Jesus Tímiayi "Wats, Wi umartatjana nu umartatrume, tura Wi imiantiatjana Núnisrumek imiantiatrume.</VERS>
      <VERS vnumber="40">Túrasha winia untsuuruini, menaruinisha átum pujustinian Wikia Súsashtiniaitjarme, antsu Yus wakerana nu nuin apujsattawai" Tímiayi.</VERS>
      <VERS vnumber="41">Tura Chíkich tias unuiniamuri nuna anturkar Jakupuncha, Juánnasha ti kajerkarmiayi.</VERS>
      <VERS vnumber="42">Tura Jesus ni unuiniamurin irur Tímiayi "Ju nékarme; Yus-shuarchanum akupniuitjai tuinia nu, waantu Enentáimtumas, ni Shuárin ti akupeawai; tura uunt ainia nusha Ashí shuar ti takamtikiainiawai.</VERS>
      <VERS vnumber="43">Antsu atumjai Núnisan atsutniuiti. Atumka, wi unuiniamutiram, uunt ajastaj tusarum wakerakrumka, Ashí Yáimin ajastiniaitrume.</VERS>
      <VERS vnumber="44">Shuar Atumí penkeri ajastajtsa wakerakka, takarniua nuke ajas, Umirtamkatí.</VERS>
      <VERS vnumber="45">Wisha, Aents Ajasuitjiana ju, shuar takartusarat tusan Táchamjai, antsu Ashí Shuáran Yáintaj tusan Táwitjai. Wisha jarukan Shuáran uwemtikratajtsan Táwitjai" Tímiayi.</VERS>
      <VERS vnumber="46"> Jesus ni unuiniamurijiai, tura Chíkich Untsurí aentsjai Jirikiú péprunam jeawarmiayi. Nuyá Jirikiúnmayasha Jíinkiar weenai, Timiasa Uchirí Partimiás, kusuru amia nu, Jintiá yantam Kuítian seamu pujumiayi.</VERS>
      <VERS vnumber="47">Niisha, Nasarétnumia Jesusaiti Táman antuk, untsumuk "Uunt Jesusa, amesha Uunt Akupin Tawit weeachukaitiam, Yus anaikiachmakaitiam. Winiaja waitnentrurta" Tímiayi.</VERS>
      <VERS vnumber="48">Tura Untsurí nui matsamarmia nu niin chicharainiak "Takamatsata" tiarmiayi. Niisha Nú nankaamas untsummiayi "Tawit Weeá Jesusá, winia waitnentrurta."</VERS>
      <VERS vnumber="49">Nuna antuk Jesus wajatas, chichaak "Untsuktarum" Tímiayi. Takui shuar kusurun untsuiniak "Kakaram ajasta. Wajaktia; untsurmawai" tiarmiayi.</VERS>
      <VERS vnumber="50">Tuiniakui niisha esekmatairin ajapa ikiuak wajaki Jesusan tseke tarimiayi.</VERS>
      <VERS vnumber="51">Tura Jesus niin chicharuk "Winia itiurtukat tusamea wakerutam?" Tímiayi. Tutai kusuru chicharuk "Uunta, iimtiasan wakerajai" Tímiayi.</VERS>
      <VERS vnumber="52">Tutai Jesus chichaak "Shiir Wetá. Winia nekas Enentáimtursa asam pénker ajasume" Tímiayi. Tura nu chichamaik iimpramiayi. Tura Jesusan nemarki wémiayi.</VERS>
    </CHAPTER>
    <CHAPTER cnumber="11">
      <VERS vnumber="1"> Wésar Jerusarénnum tura Petpajái péprusha Petania péprusha Uriwiu naint ínkiuasmak ámanum jeawar, Jesus Jimiará unuiniamurin ujuikimiayi.</VERS>
      <VERS vnumber="2">Ujuiak Tímiayi "Aatunini pépruchiniam werum nuin umpuuru uchich jinkiamu Wáinkiattarme. Nu umpuuruka tuke entsamprukchamuiti. Nu atiarum utitiarum.</VERS>
      <VERS vnumber="3">Tura "Urukamtia aitkiarum?" turamainiakuisha, "ii Uuntri wakerawai" titiarum" Tímiayi.</VERS>
      <VERS vnumber="4">Tutai wearmiayi. Tura umpuurun Wáitiniam aani jinkiamun, Jintiá yantamnum wajan Wáinkiar atiawarmiayi.</VERS>
      <VERS vnumber="5">Nui pujuarmia nu "Warí aitkiarum. Urukamtai umpuuru Atíarum?" tiarmiayi.</VERS>
      <VERS vnumber="6">Takui, niisha Jesus timia nu ujakam suritkiacharmiayi.</VERS>
      <VERS vnumber="7">Tura umpuurun Jesusan itiariar pushirin umpuurunam awantkarmiayi. Túram Jesus entsamkamiayi.</VERS>
      <VERS vnumber="8">Tura Untsurí shuarsha pushirin jintianam ayapar ainkiarmiayi. Chíkichcha Jintiá yantamnumian nukan juuk jintianam aintrarmiayi.</VERS>
      <VERS vnumber="9">Eem wearmia nusha, uku winiarmia nusha warainiak "Jusanna" untsumkarmiayi. "Yusa Náaríin winiana nu Imiá pénkeraiti.</VERS>
      <VERS vnumber="10">Ii uuntri Tawitia akupeamuri Tátatna nu Imiá penker Atí. Ii Yusri naari shiir ati." Tu untsumki wearmiayi.</VERS>
      <VERS vnumber="11">Tura Jesus Jerusarénnum jeamiayi. Jeá, Yusa Uunt Jeen wayamiayi. Tura Ashí iiyasua amik, kintiampraij tusa ni tuse unuiniamurijiai Tíjiuch Petania péprunam wearmiayi.</VERS>
      <VERS vnumber="12"> Kashin tsawar, Petanianmaya jintia wesa, Jesus tsukammiayi.</VERS>
      <VERS vnumber="13">Tura arant wajan iikiu numirin Núkenniun Wáiniak, nereatsuash tusa iyumiayi. Tura nereshtairin asamtai neren penké Wáinkiachmiayi.</VERS>
      <VERS vnumber="14">Nuyá iikiu numin yuminkeak: "Ame nerem penké yunaashti" Tímiayi. Ni unuiniamurisha nuna Táman antukarmiayi.</VERS>
      <VERS vnumber="15">Nuyá atak Jerusarénnum jeawarmiayi. Nui Jesus Yusa Uunt Jeen Wayá suruktai tusar pujuarmia nuna jiiki akupkatasa nankammiayi. Kuítian yapajin armia nuna misarin tura yampitsan Súrin armia nuna kutankrincha ayanturmiayi.</VERS>
      <VERS vnumber="16">Tura Káarak entsaki Yusa Uunt Jeen nankaamaktinian suritkiarmiayi.</VERS>
      <VERS vnumber="17">Nuyá "Yus áujsatai tusar Ashí shuar Yusa jeen wayamnia átatui" Tú aarchamukait Yusa Papiriin. Antsu átumka Yusa jee kasa matsamtaiya Nútikiarme" Tímiayi.</VERS>
      <VERS vnumber="18">Aents nui matsamarmia nu Jesusa chichamen antukar ti Enentáimprarmiayi. Tuma asamtai Israer-patri uuntrisha, Israer-shuara jintinniurisha, nuna nekaawar, Jesusan ashamainiak mantamnati tusar chichaman jurusarmiayi.</VERS>
      <VERS vnumber="19">Nuyá kiakui Jesus Jerusarénnumia jiinkimiayi.</VERS>
      <VERS vnumber="20">Kashin Káshik nankaamainiak iikiu numin kankaptuk jaka wajan Wáinkiarmiayi.</VERS>
      <VERS vnumber="21">Tura Pítiur Enentáimias Jesusan Tímiayi "Uunta, iista, iikiu Ame yuminkramam nu kankaptuk Káarchaik."</VERS>
      <VERS vnumber="22">Tutai Jesus Tímiayi "Yus nekas Enentáimtustarum.</VERS>
      <VERS vnumber="23">Iis, nekas Tátsujrumek, shuar "Yus nekas Túratpiash" Tútsuk, tura "wi Tájana nuna Yus nekas Túrattawai" tu Enentáimsar, ju Náintian "jiinki nayaantsanam Iniántí" Tákuinkia, Páchitsuk iniantatui, Tímiayi.</VERS>
      <VERS vnumber="24">Tuma asamtai Tájarme, Ashí Yus áujkuram searmena nuna suramsattarme. "Wi seajna nuna Yamái takakjai" tu Enentáimkiurmeka, Wáinkiáttarme.</VERS>
      <VERS vnumber="25">Tura Yus áujkuram pujarmena nu, kajernaiyamuram ákuinkia Tsankurnáiratarum. Atumí Aparí nayaimpiniam pujana nu Atumí tunaarin tsankurturti tusarum Túratarum.</VERS>
      <VERS vnumber="26">Atumsha Tsankurnáiyachkurminkia, Núnisan Atumí Aparí nayaimpiniam pujana nu Atumí tunaarin Tsankurtámprashtatrume" Tímiayi Jesus.</VERS>
      <VERS vnumber="27"> Ataksha Jerusarénnum waketkiarmiayi. Jesus Yusa Uunt Jeen wekai, Israer-patri uuntrisha, Israer-shuara jintinniurisha, Israer-shuara iruntai-jee uuntrisha Niin Káutkarmiayi.</VERS>
      <VERS vnumber="28">Káutkar Jesusan tiarmiayi "Yana kakarmarijiai ju Túram. Ame Túramna nuna ya tsankatrama?" tiarmiayi.</VERS>
      <VERS vnumber="29">Tuiniakui Jesus Tímiayi, "Chikichkiniak aniastatjarme. Airkatarum. Túrakrumninkia Wisha winia takastinian tsankatrukmia nuna ujaktatjarme.</VERS>
      <VERS vnumber="30">Wats, turutiarum, ya Juan imiaitniun tsankatkama? Shuar tsankatkamka? Yus tsankatkamka? Airkatarum" Tímiayi.</VERS>
      <VERS vnumber="31">Tura niisha Enentáimprar "Yus akupkaiti" Tákurninkia, "urukamtia umirkachuram?" turamchattajik.</VERS>
      <VERS vnumber="32">Antsu "shuar tsankatkaiti" Tákurkia, Ashí shuar ashamaji" tunainiarmiayi. Ashí aents Juan nekas Yúsnan etserniuiti, tu Enentáimainiakui ashammiarmiayi.</VERS>
      <VERS vnumber="33">Nuyá Jesusan tiarmiayi "Iikia nékatsji." Tutai Jesus Tímiayi "Wisha Núnisnak yana kakarmarijiai takaaj nuna ujakchattajrume."</VERS>
    </CHAPTER>
    <CHAPTER cnumber="12">
      <VERS vnumber="1"> Jesus ju métek-taku chichaman unuiniamiayi: "Shuar uwa ajan ajam wenuimiai. Nuyá uwa nekeetain najanamai. Tura kumpin jean najanamai. Najana takartusti tusa Shuáran ikiuak ninkia jeachat wémai.</VERS>
      <VERS vnumber="2">Neretai tsawant jeamtai, ni takarniurin Júukman akankat tusa akupkamai.</VERS>
      <VERS vnumber="3">Tura ajanam takau arma nu, nu takarniun achik, katsumkar, áyatik awainkiarmai.</VERS>
      <VERS vnumber="4">Ataksha Chíkich takarniun akupkamai, tura nunasha kayajai tukurar, Múuknum katsumkar, katsekar awainkiarmai.</VERS>
      <VERS vnumber="5">Tuma ain ataksha Chíkichan akupkamai, tura nunasha Máawarmai. Ti Untsurín akupramai. Chikichnasha katsumkarmai, chikichan Máawarmai.</VERS>
      <VERS vnumber="6">Tura niijiai chikichik tuke ámiayi, nuka ni aneamu uchiri. Nu uchincha ukunam akupkamai. Akupeak "Winia uchirnaka shiir awajsartatui" Tímiai.</VERS>
      <VERS vnumber="7">Tura ni uchiri winian Wáinkiar, takau shuar Nuámtak chichainiak "Juka Ajá nérenniu Uchirínti. Wátsek, maatai; Túramka ájaka iiniu átatui" tiarmai.</VERS>
      <VERS vnumber="8">Túsar achikiar Máawarmai. Ayashincha ajanmaya ajapawarmai" Tímiayi.</VERS>
      <VERS vnumber="9">Tura Nuyá aniasmiayi, "Wats, Warí Enentáimsarum; Ajá nérenniuri itiurkattawa? Jeashtanmayá taa, Ajá takainia Nú shuaran amuktatui. Ni Ajaríncha chikichan ikiastatui.</VERS>
      <VERS vnumber="10">Ju, Yus-Papinium aarma ana nu áujsachukaitrum: Kaya pénkernak, jeammin "yajauchiiti" tusar ajapawarmia nu Ashí kayajai nankaamas pénker apujsamuiti.</VERS>
      <VERS vnumber="11">Nusha Yus Túramuiti. Iisha iisar ti Enentáimtaji. Nuke aarmaiti" Tímiayi.</VERS>
      <VERS vnumber="12">Tura Nú metek-taku chichamjai niin áujmatma asa achiktai tusar chichaman jurusarmiayi. Túmainiayat Shuáran ashamainiak Jesusan ikiuiniak wearmiayi.</VERS>
      <VERS vnumber="13"> Tura wear, imiaamtikiar Yajá chichakmatai Nújai yajauch Títiai tusar Pariséu shuarnasha, Erutisa nemarin shuarnasha akatar Jesusan akuptukarmiayi.</VERS>
      <VERS vnumber="14">Túram Niin jeariar chicharainiak: "Uuntá, aents nakitiainiain tuke nekas chicham Páchitsuk chichaame, nu nékaji. Aents Pátatek iiyatsme, antsu nekas Yusa jinti unuiniame. Waritia Enentáimiam, ii kuitri uunt Sesar Súsatin pénkerkait. Susattajik. Suritkiattajik? Nu nekaatai tusar wakeraji" tiarmiayi.</VERS>
      <VERS vnumber="15">Tura Jesus ni yajauch Enentáimmiarin nekara "Urukamtai Winia yajauch titi tusarum wakerutarum? Kuit itiatarum, Wi iistaj" Tímiayi.</VERS>
      <VERS vnumber="16">Tutai Kuítian itiariarmiayi. Jesus nuna iis Tímiayi, "Juisha yana yapi tura yana naari aarmait?" Tímiayi. Tutai "Uunt Sésarna" tiarmiayi.</VERS>
      <VERS vnumber="17">Nuyá Jesus Tímiayi "Uunt Sésarna ana nu susatarum; Túrarum Yúsnaka Yus susatarum" Tímiayi. Tura ni aimkiamurin antukar ti Enentáimprarmiayi.</VERS>
      <VERS vnumber="18"> Nuisha Satuséu aents, jakamunmaya nantaktin penké atsawai tiniu armia nu, Jesusan tariarmiayi. Taar Jesusan chicharainiak:</VERS>
      <VERS vnumber="19">"Uuntá, Muisais juna aatrampramiaji: "Aishman ni nuari Júreatsain jakamtainkia, yachin yajutmatrattsa, ni yachi nu wajen Nuátkatniuiti."</VERS>
      <VERS vnumber="20">Wats, siati yachi ármiayi. Iwiairi nuwan nuatak yajutmatsuk jakamiayi.</VERS>
      <VERS vnumber="21">Ni yachi wajen akinkiamiayi. Nusha Núnisan yajutmatsuk jakamiayi. Nuna yachisha Núnisan tura nuna yachisha Núnisan Túramiayi.</VERS>
      <VERS vnumber="22">Tura Ashí siati patainman, patainman nu nuwan Nuátkarmiayi. Yajutmatsuk, yajutmatsuk Jíiniawarmiayi. Tura ukunam nuwasha jakamiayi.</VERS>
      <VERS vnumber="23">Nuinkia nantaktin tsawantai, nantakiarmatai, yana nuarin ati? Ashí siati Nuátkacharmaka" tiarmiayi.</VERS>
      <VERS vnumber="24">Tutai Jesus Tímiayi ""Jakamunmaya nantaktin atsawai" Tátsurmek. Yusa chichame tura Yusa kakarmari nékachu asarum awajiarme, Tímiayi.</VERS>
      <VERS vnumber="25">Iimiatarum, aents jakamunmaya nantakiarmatai, nuatnaikiatin atsuttawai, antsu nayaimpinmaya suntara Núnisaran pujusartatui.</VERS>
      <VERS vnumber="26">Tura jakamunmaya nantaktiniapitia tusarum nu nekaatin nekas wakerakrumka Muisais aarmia nu Enentáimtustarum. Yuska numichinmaya Muisaisan chicharuk "Wikia Apraáma Isaaka tura Jakupu Yúsrintjai" Yus Tímiayi.</VERS>
      <VERS vnumber="27">Yaunchu Jákaru ain, Yus nuna taku, ayashnium jakayat iwiaaku pujuinia nuna Yusrintjai, tawai. Nekas jaka ainia nuna Yusrinchuiti. Nantaktin atsawai tau asarum awajirurme" Tímiayi Jesus.</VERS>
      <VERS vnumber="28"> Jesussha Satuséusha áujmatnainian Israer-shuara jintinniuri taa anturkamiayi. Anturak, Jesus ti penker aimkiui, niisha Jesusan juna aniasmiayi: "Yus akupkamu Tuá Imiá pénkerait?" Tímiayi.</VERS>
      <VERS vnumber="29">Tutai Jesus Tímiayi "Júiti Yus akupkamu Imiá pénker: Antukta Israer Shuará. Ii Yusri uuntaiti, tura Ninki nekas Yúsaiti.</VERS>
      <VERS vnumber="30">Tuma asamtai, tuke Enentáimjai ti Enentáimsam Uunt Yus aneeta. Túram ame iwiaakmarmesha, kakarmarmesha Yus iiktusta. Núiti nekas pénker akupkamu" Tímiayi.</VERS>
      <VERS vnumber="31">Nuyasha chikichcha awai, "ame ayashim aneamna Tímiatrusmek ame írutramurmesha aneeta." Chíkich nu nankaamas pénker akupkamu atsawai' Tímiayi.</VERS>
      <VERS vnumber="32">Tutai jintintin Tímiayi "Ee, pénkeraiti, Uunta. Nékasmek tame. Chikichík Yus awai, Chíkichkia atsawai.</VERS>
      <VERS vnumber="33">Tura tuke Enentáijiai ti Enentáimsar, ii kakarmarisha Yus iiktusar Niin aneakrikia, ii ayashi aneajnia Núnik ii írutramurisha aneatniuitji. Nusha Ashí Yus sutai ana nujai nankaamas pénkeraiti' Tímiayi.</VERS>
      <VERS vnumber="34">Nuna tiniu asamtai Jesus ni pénker aimkian Nekáa "Ameja Yus akupeamunam pachiinkiatin ishichik Táasume" Tímiayi. Tura Nuyá Chíkich shuar Jesusan aniastinian arantukarmiayi.</VERS>
      <VERS vnumber="35"> Jesus Yusa Uunt Jeen unuiniak pujumiayi. Tura chichaak "Urukamtai ii jintinniuri "Yus anaikiamu Krístun Tawitia shuari" tuinia?"</VERS>
      <VERS vnumber="36">Tawit, antsu, Yusa Wakaní aarta tutai, Yus-Papinium juna aarmiayi: Uunt winia uuntrun Tímiayi "Ame nemasrumin nupetkatin amuatsain winia untsuuruinini pujusta".</VERS>
      <VERS vnumber="37">Kame Tawitkia, Krístun áujmatuk, "winia Uuntru" taisha, itiura Ní shuarisha átin~ki?" Tímiayi Jesus. Tuma asamtai Untsurí shuar nui matsamarmia nu ti shiir antukarmiayi.</VERS>
      <VERS vnumber="38">Jesus unuiniak Tímiayi, "Israer-shuara jintinniuri ainia nujai aneartarum. Niisha waantu Enentáimtumasar, esaram pushin entsarar wekasatajtsar wakeruiniawai. Péprunmasha shuar shiir áujtusarat tusa wakeruiniawai.</VERS>
      <VERS vnumber="39">Israer-shuar iruntainiam penkeri pujutainium pujustinian wakeruiniawai. Nampernumsha penkeri pujutainium pujustinniasha wakeruiniawai.</VERS>
      <VERS vnumber="40">Tura wajé jeencha atantainiawai. Túrawar aents nekaracharat tusar ti esaram chichamjai Yúsan áujainiawai. Nincha chikichjai nankaamas Yus asutiawartatui" Tímiayi.</VERS>
      <VERS vnumber="41"> Jesus Yusa Uunt Jeen kuit enketainiam naka pujus aents Kuítrin chumpian Wáinkiamiayi. Untsurí Kúitrintin Núkap enkeawarmiayi.</VERS>
      <VERS vnumber="42">Nuyá waje Kuítrincha taa Jimiará uchich Kuítian, reara aantsan, enkeamiayi.</VERS>
      <VERS vnumber="43">Jesuska unuiniamurin untsuk "Nekas Tájarme, ju waje Kuítrinchaitiat, Ashí enkeena Nú nankaamas Núkap enkeayi.</VERS>
      <VERS vnumber="44">Iis, Kuítrinniusha nii ampirma nuna enkeenawai, tura antsu ju nuwa Kuítrinchaitiat, ampirmatsuk ni yurumatniurin takurmakman Ashí enkeayi" Tímiayi.</VERS>
    </CHAPTER>
    <CHAPTER cnumber="13">
      <VERS vnumber="1"> Yusa Uunt Jeenia Jesus jiinkimtai, unuiniamuri Niin Tímiayi "Iisia, Uunta, kayasha ti shiir ainiawai. Jeasha Imiá uuntchakait."</VERS>
      <VERS vnumber="2">Tutai Jesus Tímiayi "Ju Imiá uunt jea Wáinmek. Kaya ekentramu au Ashí mash yumpuntrartatui" Tímiayi.</VERS>
      <VERS vnumber="3">Nuyá Uriwiu Náinnium wakar, Yusa Uunt Jee naka pujusar, Pítrusha, Jakupusha, Juansha, Antressha, Nínkimias Jesusan aniiniak</VERS>
      <VERS vnumber="4">"Uuntá, Tímiam nu, Urutiá Túrunatta. Nu Túrunatin jeakuisha itiura nekaattajia? Paant ujatmakta" tiarmiayi.</VERS>
      <VERS vnumber="5"> Tutai Jesus Tímiayi "Aneartarum, anankramawairap.</VERS>
      <VERS vnumber="6">Nekaatarum, Untsurí winia naarun pachisar winiartatui. Chíkich Chíkich "Wiitjai Kristu" taku, Untsurín anankawartatui.</VERS>
      <VERS vnumber="7">Tura meset chicham ántakrumka, yajaya meset chicham ántakrumsha sapijmiakairap. Nekas Túrunashtinkiait. Nujaisha amuukatin tsawantka tuke jeatsui, Tímiayi.</VERS>
      <VERS vnumber="8">Shuar Chíkich shuarjai mesetan najanawartatui; apachcha Chíkich apachjai Núnisaran mesetan najanawartatui. Untsurí nunkanam úurkattawai. Tsukasha ártatui, charaatum ajamusha Núnisan átatui. Tura nujai itiurchatka aya yama nankamui.'</VERS>
      <VERS vnumber="9">`Túmaitkui atumsha aneartarum. Akupin iruntainiumsha surutmakartatrume, tura ii shuar iruntainmasha katsumpramkartatrume. Wíi shuar asakrumin, Kapitiánnium, akupniunmasha juramkittiarme. Nui jearum, Winia chichastatrume.</VERS>
      <VERS vnumber="10">Nu Túruntsain Ashí aentsnum Yus-Chicham etsernaktiniaiti.</VERS>
      <VERS vnumber="11">Atumin surutmaktasar juramainiakuisha, warintiajak tusarum ti Enentáimsairap. Chichastin jeamtai, Yusa Wakaní jintintramattarmena nu titiarum. Iis, Atumí Enentáijiai Tíchattarme, antsu Yusa Wakaní jintintiam Títiatrume.</VERS>
      <VERS vnumber="12">Nu tsawantin shuarsha ni yachin mantamnati tusa suruktatui. Apasha ni Uchirín suruktatui. Uchisha Aparíncha Nukuríncha kajerak, jakati tusa suruktatui. Núnisan Untsurí shuar Túrawartatui.</VERS>
      <VERS vnumber="13">Nuinkia Wíi shuar asakrumin Ashí nakitramprartatui. Tura shuar yawetsuk katsuntranka uwemprattawai" Tímiayi.</VERS>
      <VERS vnumber="14"> Nuyá Jesus Tímiayi "Shuar juna áujeana nu nekaati. Yúsnan etserin, ni naari Taniar, ti yajauch tuke emesin ana nuna yaunchu aar etserkamiayi. Nuka pujushtainiam pujan Wáinkiurmesha, Ashí Jutía nunkanam pujarmena nu, Náinnium pisartarum.</VERS>
      <VERS vnumber="15">Jea yakiini pujana nu akaiki wariri achiktajtsa, jeen wayashti.</VERS>
      <VERS vnumber="16">Ajanam pujana nusha ni pushirin jukitiajtsa waketkishti.</VERS>
      <VERS vnumber="17">Tura ajamtin ainiana nusha, Kuírchin umuntsainia nusha, nu tsawantin Timiá itiurchatan Wáinkiartatui.</VERS>
      <VERS vnumber="18">Tuma asamtai átum pisaarmena nui yumitin achati tusarum Yus seatarum.</VERS>
      <VERS vnumber="19">Nu tsawantinkia ti Wáitsatin átatui. Yama nankamtaik Yus nunkan najanama nuisha, yamaisha ukunmasha timiu Wáitsatin penké atsuttawai.</VERS>
      <VERS vnumber="20">Tura Uunt Yus Wáitsatin tsawantan ishichik awajsattajai Tíchaitkuinkia, uwempratin penké atsuinti. Tura ni shuarin anaikiamia nuna Yáintajtsa wakerak, nu tsawantan ishichik awajsattawai.</VERS>
      <VERS vnumber="21">Nu tsawantai "Júiti Kristu" Túramkuinkia anturkairap.</VERS>
      <VERS vnumber="22">Kame "Krístuitjai" ántar tuinia nu, tura "Yúsnan etserniuitjai" ántar tuinia nusha wantinkiartatui. Wantinkiar Yus anaikiamu Shuárnasha anankatai tusar wakeruiniak, ni kakarmarin iniakmainiak aentsti tujintiamun Túrartatui.</VERS>
      <VERS vnumber="23">Tura átum aneartarum. Aetak, Túruntsain ujakchajrumek' Tímiayi Jesus.</VERS>
      <VERS vnumber="24"> Jesus tuke unuiniak juna Tímiayi: `Tura nu Wáitsatin nankaamasmatai, etsaasha nantusha etsantrashtatui.</VERS>
      <VERS vnumber="25">Yaasha nayaimpinmaya kakekartatui, tura nayaimpiniam kakaram ainia nu muchitrartatui.</VERS>
      <VERS vnumber="26">Nuyasha Ashí aents Winia Wáitkiartatui. Wi, Aents Ajasuitjiana ju, ti kakaran, ti wincha ajasan, yuranminiam Winiái Wáitkiartatui.</VERS>
      <VERS vnumber="27">Nui nayaimpinmaya suntarun akupkattajai, Wíi shuaran Ashí nunkanmayan irurarat tusan. Arakaaniya, nunkaaniya, Ashí nunka Nánkatkamunmayan Wíi shuaran irurartatui.'</VERS>
      <VERS vnumber="28"> `Iikiu numi nakumea nu nekaatarum. Ni chinkimpri punkak nuke jeakui, "ju nunkanam esat jeatemai" Tátsurmek.</VERS>
      <VERS vnumber="29">Núnisrumek Wi Tájarmena nu Wáinkiurmeka, ni tatintri jeatemai tu nekaattarme.</VERS>
      <VERS vnumber="30">Nekas Tájarme, Yamaí aents pujuinia nu kajin amuiniatsain, Ashí Wi Tájana nu Túrunatniuiti.</VERS>
      <VERS vnumber="31">Nayaimpisha nunkasha amuukatniuiti. Tura winia chichampruka amuukashtiniaiti.</VERS>
      <VERS vnumber="32">Tura tsawantcha nekanachminiaiti. Nayaimpinmaya suntarsha nékainiatsui; Wisha Yusa Uchiríntiatan nékatsjai. Aya winia Aparuk nékawai.</VERS>
      <VERS vnumber="33">Atumsha anearum Enentáimprarum Yus aujsa pujustarum, tsawant nékachu asarum.'</VERS>
      <VERS vnumber="34">`Tura Wikia ju shuarjai méteketjai. Ju shuarsha jeachat weak, ni jeen ikiuawai. Ikiuak ni shuarin Wáitrukartí tusa apujas ikiuak Ashí shuaran takatrin Súawai. Tura Wáitin Wáinniun, "ameja pénker Wáinkiata" Tímiai.</VERS>
      <VERS vnumber="35">Wikia nu jea nérenniua Núnisnak, urutai Tátataj nékachu asarum anearum pujustarum. Kíaraimpiash, tura ajapkeash, atash shiniukaimpiash, Káshikiash Tátatjai.</VERS>
      <VERS vnumber="36">Nérentin aya aneachmak taa, Kanúu tepai Wáitkiai tusarum aneartarum.</VERS>
      <VERS vnumber="37">Wi atumin Tájana nu, Ashí Shuáran tajai, anearum pujustarum" Tímiayi Jesus.</VERS>
    </CHAPTER>
    <CHAPTER cnumber="14">
      <VERS vnumber="1"> Jímiarchikí tsawant ajasmiayi paskua tutai Námper jeatin. Paskua Námpertincha wakapruachu tantan yuatin Námpernasha métek najanin ármiayi. Israer-patri uuntrisha, Israer-shuara jintinniurisha Jesusan anankar achikiar maatai tusar wakeriarmiayi.</VERS>
      <VERS vnumber="2">Túrasha "Jista tsawantin Túrachmi, aents charaatum ajarain tusar" tiarmiayi.</VERS>
      <VERS vnumber="3">Jesussha Petania péprunam tunamaru Semunka jeen misanam pujan, nuwa tarimiayi. Nartu kunkuinian Arapástru tutai kaya najanamunam piakun itiamiayi. Nu kunkuin ti kuitiaiti. Mutí chuchuke kupik Jesusa muuken kunkuinian ukatramiayi.</VERS>
      <VERS vnumber="4">Tura nui pujuarmia nu, kajerar tunaiyarmiayi "Urukamtai ju kunkuinian ántar wasurea?</VERS>
      <VERS vnumber="5">Junasha Súrakka, Menaintiú sian Kuítnium surukminiuyi. Nu kuitcha Kuítrinchan Súsanka maak" tiarmiayi. Tusa nuwan kajerkarmiayi.</VERS>
      <VERS vnumber="6">Antsu Jesus chicharainiak "Iniaisatarum. Urukamtai au kajerarum? Winia shiir Túrutayi, Tímiayi.</VERS>
      <VERS vnumber="7">Kuítrincha atumjai tuke íruntsuk. Wakerakrumka tuke pénker awajsatniuitrume. Antsu Wikia atumjai tuke pujushtatjai.</VERS>
      <VERS vnumber="8">Ju nuwa Ashí nii Túramnia Núnaka umikiai. Wi Jákatin jeatsain, iwiarsatin kunkuinian shiir ukatrurai.</VERS>
      <VERS vnumber="9">Nekas Tájarme, Ashí nunkanam Yus-Chicham etsernaktatna nui, ju nuwa Túramurisha etsernaktatui, niin kajinmatkiarain tusa" Tímiayi.</VERS>
      <VERS vnumber="10">Nuyá Jútas Iskariúti, Jesusa unuiniamurintiat, Israer-patri uuntrin werimiayi, Jesusan suruktaj tusa.</VERS>
      <VERS vnumber="11">Niisha nuna antukar, warasar "Kuit amastatji" tiarmiayi. Jútassha Jesusan itiurak Yúpichuch tsankamkattaj tusa Enentáimias wekaimiayi.</VERS>
      <VERS vnumber="12"> Wakapruachu tantan yuatin Jísat nankama tsawant tsawarmatai, paskua Námpertin Yúatin murik Máatin jeamtai, Jesusa unuiniamuri iniasarmiayi "Paskuatin murikiu Yúatin iwiaratai tusar tui wétataj~i. Tui yurumattam?" tiarmiayi.</VERS>
      <VERS vnumber="13">Tutai Niisha Jimiará unuiniamurin akatar akupeak "Péprunam wetarum. Nui aishman yumin Jukí wéa Wáinkiattarme. Nu aishman nemarsatarum.</VERS>
      <VERS vnumber="14">Wayana nui Jeá nérenniuri Títiarum "Uunt Túramui, wisha, unuiniamurjai tui Yurumáttaj?"</VERS>
      <VERS vnumber="15">Nu nérentin, Yakí Písunam uunt tesamunam Ashí iwiaramun iniakturmastatrume. Nui Jísat ii najanatin iwiaratarum" Tímiayi.</VERS>
      <VERS vnumber="16">Ni unuiniamuri wear, péprunam jeawar, Jesus timia Núnisan Wáinkiarmiayi. Tuma ásar paskua Námperan iwiararmiayi.</VERS>
      <VERS vnumber="17">Nuyá Kíakui Jesus ni tuse unuiniamurijiai wayawarmiayi.</VERS>
      <VERS vnumber="18">Niisha misanam pekaamak, Yurumáiniak pujusar, Jesus Tímiayi. "Nekas Tájarme, Chikichík shuar Wijiai yurumna nu, surutkattawai."</VERS>
      <VERS vnumber="19">Nujai Kúntuts Enentáimprarmiayi. Chíkich Chíkich Jesusan aniasar "Wíashitiaj" tiarmiayi.</VERS>
      <VERS vnumber="20">Jesus Tímiayi "Ju misanam tuse irunar yurumprum nu, chikichik surutkattawai. Wijiai pininnum yurumkan ayak yuana Núiti.</VERS>
      <VERS vnumber="21">Nekas Wi, Aents Ajasuitjiana ju, Jákatniunam wéajai, aarturma aintsanak. Tura aishman Súrutna nu ti Wáitsattawai. Niisha akiinmainchu ajakuiti" Tímiayi.</VERS>
      <VERS vnumber="22">Yurumainiak Jesus Yúsan yuminkias, yurumkan achik, puuk, chicharainiak "Achiktarum, jusha winia ayashruiti" Tímiayi.</VERS>
      <VERS vnumber="23">Pininnasha achik, Yúsan yuminkias, ni unuiniamurin Súsarmiayi. Ashí umararmiayi.</VERS>
      <VERS vnumber="24">Umararmatai Jesus Tímiayi "Júiti winia numpar, Untsurín Yáintajtsa Puártinia nu. Nujai Yamaram Chichaman Yus najanaiti.</VERS>
      <VERS vnumber="25">Nekas Tájarme, uwa yumiri ataksha jui umarchattajai. Tura tsawant jeamtai, ukunmasha, Yus akupeana nui yamarman umartatjai" Tímiayi.</VERS>
      <VERS vnumber="26">Yus-kantan Kantámawar, Jíinkiar, Uriwiu Náinnium wearmiayi.</VERS>
      <VERS vnumber="27">Nuinkia Jesus niin Tíarmiayi "Ju kashi átum natsantrurtatrume. "Murikiu Wáinniun Máattajai, Túramtai murik tsakinmakartatui" tu aarchamukait.</VERS>
      <VERS vnumber="28">Tura ukunam Wi nantakin atumin Kariréanam émtuktiajrume" Tímiayi.</VERS>
      <VERS vnumber="29">Tutai Pítiur chicharuk "Amin Ashí natsantramainiakuisha, wikia natsantrashtatjame" Tímiayi.</VERS>
      <VERS vnumber="30">Tutai Jesus Tímiayi "Nekas Tájame, ju kashi atash Jimiará shiniatsain, natsantrurtatme. "Núnaka nékatsjai" Menaintiú turuttiatme" Tímiayi.</VERS>
      <VERS vnumber="31">Tutai Pítiur kakaram chichaak "Amijiai métek Máantuiniakuisha, Núnaka penké Tíchattajai" Tímiayi. Ashí ni unuiniamuri Núnisan tiarmiayi.</VERS>
      <VERS vnumber="32"> Nuyá Jitsemaní ajanam wearmiayi. Jeawar Jesus ni unuiniamurin Tímiayi "Jui pujustarum, Yúsan áujsatasa pujai".</VERS>
      <VERS vnumber="33">Pítrun, Jakupuncha, Juánnasha jukimiayi. Tura Jesuska ti kuntuts Enentáimiar wake mesek nekapsatasa nankammiayi.</VERS>
      <VERS vnumber="34">Tura niin chicharuk "Wi ti kuntuts Enentáimjai, tura jakamnia nekapeajai. Jui iimia pujutarum" Tímiayi.</VERS>
      <VERS vnumber="35">Jesussha ishichik arantach we, Nunká piniakumar tepes Yúsan aujmiayi. "Ju Wáitsatin átatna nu, Túrutatniuitkuinkia iniaitiusta" tu seamiayi.</VERS>
      <VERS vnumber="36">Tuke áujuk Tímiayi "Apawá, Ashí tujinchaitme. Pininnumia Ashí umartinia aantsan ti nekapsatajna Nú Wáitsatniun, jurutkitia. Antsu Wi wakeraj nucha, ame wakeramuram Túrunati."</VERS>
      <VERS vnumber="37">Tura ni unuiniamurin tarin, Kanúu tepenan Wáinkiamiayi. Pítrun Tímiayi "Semunka Kánamek. Kanutsuk ishichkisha iimia pujustin tujinkiamek?</VERS>
      <VERS vnumber="38">Anearum Yus áujsatarum, tunaanum iniaaraij tusarum. Atumí wakaniin kakarmaitrume, antsu Atumí ayashiin kakarmachuitrume" Tímiayi.</VERS>
      <VERS vnumber="39">Ataksha we, nuik Yúsan áujsama Núnisan áujsamiayi.</VERS>
      <VERS vnumber="40">Ataksha waketruki, ni unuiniamurin Kanúu tepenan tarimiayi. Kari ti Pujá asamtai, Jesusan áujsatniun tujinkiarmiayi.</VERS>
      <VERS vnumber="41">Jesus ataksha we, Tarí Tímiayi "Kanarum ayampratarum. Máakete. Jeayi. Wi, Aents Ajasuitjiana ju, Tunáa shuarnum surukmaitjai.</VERS>
      <VERS vnumber="42">Nantáktiárum, Wemí. Iis, Winia Súrutna nu nuntumsai" Tímiayi Jesus.</VERS>
      <VERS vnumber="43"> Jesus nuna Chicháa Pujá unuiniamuri Jútas tarimiayi. Niijiai Untsurí aents Puniá takaku, tura numincha takaku Káutarmiayi. Israer-patri uuntri, Israer-shuara jintinniuri, tura Israer-shuara uuntri akupkarma asa Káutkarmiayi.</VERS>
      <VERS vnumber="44">Káuntsain Jútas chicharainiak, "Wi mukunattaj áujkin Núiti Jesus. Achiirum, pénker emetarum jukitiarum" Tímiayi.</VERS>
      <VERS vnumber="45">Tura Jesusan Tarí, mukunuk áujas "Uuntá, Uuntá" Tímiayi.</VERS>
      <VERS vnumber="46">Túramtai aencha Jesusan achikiar emetawarmiayi.</VERS>
      <VERS vnumber="47">Túruiniakui nui wajatusha puniari úkuitsan, patri uuntri takarniurin awati ni kuishin tsupirkamiayi.</VERS>
      <VERS vnumber="48">Túram Jesus aentsun Tímiayi "Kasakaitiaj. Puniajai numijiai, Kasá Nútiksarmek achirkatai tusarum tarutniurme.</VERS>
      <VERS vnumber="49">Ashí tsawant atumjai Yusa Uunt Jeen wayan unuiniakun pujuchmakaj. Túmai nui achirkachmarme. Tura Yus timia nu uminkiat tusa ju Túrunayi."</VERS>
      <VERS vnumber="50">Nuinkia ni unuiniamuri Niniak ikiuiniak pisararmiayi.</VERS>
      <VERS vnumber="51">Tura aishman Nátsaach aya tarachin penumas Jesusan atamprimiayi. Tura natsaach suntar achikiam</VERS>
      <VERS vnumber="52">tarachrin ajapa ikiuak Misú tsékenkimiayi.</VERS>
      <VERS vnumber="53"> Patri uuntriin Jesusan ejeniarmiayi. Nui Patri uuntrisha, Israer-shuara jintinniurisha, Israer-shuara uuntrisha irunturarmiayi.</VERS>
      <VERS vnumber="54">Tura Pítiur iikian nemarki Patri jeen aach Jeá, Patri suntarijiai jinia anamuk pujumiayi.</VERS>
      <VERS vnumber="55">Patri uuntri Ashí naamka uunt armia nujai iruntrar maatai tusar wakeruiniak shuar Jesusan tsanumprurat tusar eatkarmiayi. Nu chichamjai mantamnati, tiarmiayi. Túrasha Wáinkiacharmiayi.</VERS>
      <VERS vnumber="56">Túrasha Untsurí shuar Jesusan tsanumpruiniayatan Yapajiá Yapajiá chichainia ásarmatai Wáinkiacharmiayi.</VERS>
      <VERS vnumber="57">Nuyá Chíkich wajakiar Wáitruiniak juna tiarmiayi</VERS>
      <VERS vnumber="58">"Yusa Uunt Jeen, aents jeamarmia nuna yumpuntiatjai. Túran Menaintiú tsawantai, chikichan, aents jeamchamun jeamtatjai" tau antukmaji" tiarmiayi.</VERS>
      <VERS vnumber="59">Tura tuke Yapajiáwar tiarmiayi.</VERS>
      <VERS vnumber="60">Nuisha Patri uuntri ajapén wajaki Jesusan chicharuk "Aimsatin penké tujintiamek. Warinia turamainia?" Tímiayi.</VERS>
      <VERS vnumber="61">Tura Jesus takamtak aimtsuk pujumiayi. Patri uuntri atak chicharuk "Ame nekas Yusa Anaikiamurinkaitiam. Ii Yusri Uunt tajinia nuna Uchirinkaitiam?"</VERS>
      <VERS vnumber="62">Tutai Jesus Tímiayi "Ee, Núitjai. Winia, Aents Ajasu tutaintiajna nu Kakaram Yusa untsuurini pujai Wáitkiattarme. Tura nayaimpinmaya yuranminiam winiai Wáitkiattarme" Tímiayi.</VERS>
      <VERS vnumber="63">Tutai Patri uuntri kajek, ni pushirin jaak Tímiayi "Chíkich Títincha Warí atsumaj~i?</VERS>
      <VERS vnumber="64">Nii tana nujai Yúsan Kátsekeamu antukurme. Warintia Enentáimprum?" Tímiayi. Takui "jakamniaiti" Ashí tiarmiayi.</VERS>
      <VERS vnumber="65">Chíkich Chíkich Jesusan Usukiáwarmiayi. Jiin epetkar awatiar "Ya aitkiarma? etserkata" tiarmiayi. Patri suntarisha yapiniam awatiarmiayi.</VERS>
      <VERS vnumber="66"> Núnaka Túruiniai Pítru Nunká, jea aani pujan, nuwa Patri uuntri takarniuriya nu tarimiayi.</VERS>
      <VERS vnumber="67">Niisha Pitrun jinia anamu pujan Wáinkiamiayi. Wáiniak, "Amesha Nasaretnumia Jesusjai wekaichukaitiam" Tímiayi.</VERS>
      <VERS vnumber="68">Tutai Pítiur chicharuk, "Nékatsjai. Ame Támena nuna nékatsjai" Tímiayi. Tura aa Wáitiainiam jiinkimiayi. Tumai atash shiniukmiayi.</VERS>
      <VERS vnumber="69">Nu Núwasha Pitrun ataksha Wáiniak, Shuáran nui pujuinian Tímiayi "Júiti ni shuari."</VERS>
      <VERS vnumber="70">Tura Ataksha"atsá" Tímiayi. Ishichik árusan, shuar nui pujuarmia nu ataksha Pitrun chicharuk "Nekas ni shuarinme. Kariréanmaya Shuárchakaitiam. Auya shuara Nuní chichaame" tiarmiayi.</VERS>
      <VERS vnumber="71">Tutai Pítrusha kakantar chichaak, "Ju aishmannaka átum Tárumna Núnaka nékatsjai. Wáitrakuinkia Yus iirsati" Tímiayi.</VERS>
      <VERS vnumber="72">Nuya ataksha atash shiniukmiayi. Pítrusha, Jesus nuik timian Enentáimmiayi. Iis, Jesus nuik Tíchamka "Atash jimiar shiniatsain, ame, Núnaka nékatsjai, menaintiu turuttiatme" Tíchamka. Pítru nuna Enentáimias ti uutmiayi.</VERS>
    </CHAPTER>
    <CHAPTER cnumber="15">
      <VERS vnumber="1"> Tura kashin Káshik Patri uuntri, Israer-shuara uuntrijiai, Israer-shuara jintinniurijiai, Ashí naamka armia nujai irunturar, chichaman jurusarmiayi. Túrawar Jesusan jinkiamun apach Kapitián Piratuiin ejeniarmiayi.</VERS>
      <VERS vnumber="2">Ejeniarmatai Piratu aniasmiayi "Amesha Israer-shuara Uuntrinkáitiam?" Tutai Jesussha "Amek tame" Tímiayi.</VERS>
      <VERS vnumber="3">Nuyá Patri uuntri ti tsanumprurarmiayi.</VERS>
      <VERS vnumber="4">Ataksha Piratu aniasmiayi "Aimsatin penké tujintiamek? Ti Untsurí etserturmainiatsuk."</VERS>
      <VERS vnumber="5">Tura Jesus nunasha aikchamiayi. Túmakui Piratu ti Enentáimpramiayi.</VERS>
      <VERS vnumber="6">
      </VERS>
      <VERS vnumber="7">Shuar ámiayi, ni naari Parapás. Niisha ni shuarijiai meset ámanum, shuaran maa asamtai sepunam enkeamuyayi. Tura Námper tsawantai Piratu sepunmaya Chikichík shuarnak Jíiki akupniuyayi, aents seawarmia nuna.</VERS>
      <VERS vnumber="8">Nuisha Untsurí shuar Piratun Káutkar tiarmiayi "Ame ju Námpertin tuke Túramna nu Túratá.</VERS>
      <VERS vnumber="9">
      </VERS>
      <VERS vnumber="10">Patri uuntri Jesusan kajeraru ásar surukarmiayi. Piratusha, nuna Nekáa chicharainiak "Israer-shuartiram Atumí akupniurin jiiki akupkattajak? Nu wakerarmek?" Tímiayi.</VERS>
      <VERS vnumber="11">Tutai Patri uuntri aentsun chichainiak ""Antsu Parapás Jíikim Akúpkatá" titiarum" tiarmiayi.</VERS>
      <VERS vnumber="12">Tutai Parapásan seawarmatai Piratu ataksha chicharainiak "Jesusnasha, átum ii akupniuri tarumna nuna, itiurkattaja?" Tímiayi.</VERS>
      <VERS vnumber="13">Ataksha ni kakantar tiarmiayi "Krúsnum mantamnati."</VERS>
      <VERS vnumber="14">Piratusha niin tiarmiayi "Warí tunaana Túriniait?" Tímiayi. Takui niisha Nú nankaamas kakantar Tíarmiayi "Krúsnum mantamnati."</VERS>
      <VERS vnumber="15"> Tuma asamtai, aents shiir Enentáimprartí tusa, Piratu Tunáa shuaran, Parapásan jiiki akupkamiayi. Tura Jesusnasha katsumkarum krusnum ajintrurtarum tusa suntaran tsankatkamiayi.</VERS>
      <VERS vnumber="16">Tiniu asamtai suntar Jesusan jukiar, Kapitiáni jeen awayawarmiayi. Nu jea naari Piritiúriuiti. Túrawar Untsurí suntaran untsukarmiayi.</VERS>
      <VERS vnumber="17">Ashí Káunkar, pushin kapaanniun Jesusan aentsrarmiayi. Tawasap janki najanamun etsenkrumtikiarmiayi.</VERS>
      <VERS vnumber="18">Nuisha Jesusan áujsar "Shíiraitme, Jesusá, Israer-shuara akupniuriya" wishikiainiak tiarmiayi.</VERS>
      <VERS vnumber="19">Muuknumsha sapapjai awatiarmiayi; Nuyá usukiawarmiayi, Túrawar ántar tikishmatrarmiayi.</VERS>
      <VERS vnumber="20">Tura Jesusan wishikrar amukar, kapaantin pushin aitkiar, ni pushirin aentsrarmiayi. Túrawar Krúsnum ajintrurtai tusar Jíikiarmiayi.</VERS>
      <VERS vnumber="21">Semun Serini Núnkanmaya Shuárauyayi. Arijantruncha, Rupuncha Aparíyayi. Semunkan takatnumia winian suntar emetawarmiayi, Jesusa krusrin yanaki jukiti tusar.</VERS>
      <VERS vnumber="22"> Jesusnasha Kúrkuta Náinnium Júkiarmiayi. Kúrkuta, shuar chichamjainkia, muuka ukunch naint, tutainti.</VERS>
      <VERS vnumber="23">Jeawarmatai, Karía, mira kunkuinjai pachimprar aartaj tusa susarmiayi Jesusan. Túrasha umarchamiayi.</VERS>
      <VERS vnumber="24">
      </VERS>
      <VERS vnumber="25">Nantu Yakí jatemsamtai Krúsnum ayapar ajintrurar ikiusarmiayi. Túrawar suntar yaki jukit tusar nakurutaijiai nakurusar Jesusa pushirin yaruakarmiayi.</VERS>
      <VERS vnumber="26">Urukamtai Máamuit, Ashí aents nuna nekaawarat tusa, ni Krúsrin ju aarmauyayi: ISRAER SHUARA AKUPNIURI</VERS>
      <VERS vnumber="27">Nu Náinnium Jimiará kasa shuaran Niijiai Máawarmiayi. Chikichik Jesusa untsuurini Krúsnum, chikichik ni menaarini Krúsnum Máawarmiayi.</VERS>
      <VERS vnumber="28">Yus-Papinium aarma ana nujai uminkiauyayi. Nui "Tunáa shuarjai nekapmarmauyayi" tu aarmaiti.</VERS>
      <VERS vnumber="29">Shuar nankaamainiak, muuke pearar, Jesusan katsekainiak tiarmiayi "Iisia, amesha, "Yusa Uunt Jeen yumpuntiatjai, tura Menaintiú tsawantai ataksha jeamkattajai" Tíchakaitiam, tiarmiayi.</VERS>
      <VERS vnumber="30">Amek Krúsnumia akaikim uwemprata."</VERS>
      <VERS vnumber="31">Núnisan Patri uuntrisha, Israer-shuara jintinniurisha Jesusan wishikrar chicharnaisarmiayi "Chikichan uwemtikraitiat, Ninki uwempratniun tujintiawai.</VERS>
      <VERS vnumber="32">Yusa anaikiamuri Krístuashit, ii akupniuriniashit, tiarmiayi. Wats, Yamái Krúsnumia Akáikití, iisha nu iisar Yus-shuar ajastai" wishikiainiak ántar nuna tiarmiayi. Jesusjai Krúsnum ajintruamusha Niin wishikiarmiayi.</VERS>
      <VERS vnumber="33"> Tutupin jeamtai ti kiritin ajasmiayi Ashí nunkanam. Tura, nantu nunkaach ajasmatai ataksha tsaapnirmiayi.</VERS>
      <VERS vnumber="34">Nuin Jesus kakantar untsumuk Tímiayi "Iruí, Iruí, rama sapaktani." Nuka shuar chichamjainkia, "Yusrú, Yusrú, urukamtai ajapa ikiurkiniam?" tawai.</VERS>
      <VERS vnumber="35">Shuar nui pujuarmia nu, nu chichaman nékachu ásar, nuna antukar "Eríasan Untsúawai" Tíarmiayi.</VERS>
      <VERS vnumber="36">Chikichik shuar churuinian uruchjai ajamper, sapapjai Ijiú mukunati tusa susamiayi. Tura Tímiayi "Wajastarum, Erías Niin jukitiaj tusa winishtimpiash. Iistai" Tímiayi.</VERS>
      <VERS vnumber="37">Nuinkia Jesus kakaram untsumak jakamiayi.</VERS>
      <VERS vnumber="38">Túramtai Yusa Uunt Jeen ejamu ninki jaanakmiayi, Yakíya Nunká.</VERS>
      <VERS vnumber="39">Suntara Kapitiántrisha Jesusan ayamtus wajamia nu, Jesus kakaram untsumak jaamun iis Tímiayi "Nuka ti nekas Yusa Uchiriyayi."</VERS>
      <VERS vnumber="40">Nuwasha arant ii pujuarmiayi. Nu nuwajai Máktara péprunmaya Marí, Chíkich Marisha, Sarumáisha pujuarmiayi. Chíkich Marisha uchich Jakupuncha Jusencha Nukuríyayi.</VERS>
      <VERS vnumber="41">Nu Núwaka, Kariréa nunkanam Jesus wekaimia nui, Niin nemarsar Yáintaitsar wekasarmiayi. Untsurí Chíkich nuwasha Jesusjai Jerusarénnum wear, nu nuwajai arant ii pujuarmiayi.</VERS>
      <VERS vnumber="42"> Kiatemamtai, ayampratin tsawant jeatsain, Námper iwiaratin tsawant asamtai,</VERS>
      <VERS vnumber="43">Arimiatíanmaya Jusé arantutsuk, kakaram ajas, Piratuí Jeá Jesusa ayashin seatajtsa utuamiayi. Nu Jusencha Ashí irunin ainia nu anturin ármiayi. Niisha Yus ju nunkanam akupin ajasat tusa Nákasmiayi.</VERS>
      <VERS vnumber="44">Tura Jesusa ayashin seam, Piratusha "Wárik jaka" Tímiayi. Tuma asa suntara Kapitiántrin untsurak "Nekas jakayik?" Tímiayi.</VERS>
      <VERS vnumber="45">Tutai Kapitián "Ee" takui, Jesusa ayashin Jusen tsankatkamiayi.</VERS>
      <VERS vnumber="46">Jusesha puju tarachin pénkeran sumarak, Jesusa ayashin itiar aepas penuarmiayi. Tura yamaram kaya Táurmanum ikiusmiayi. Ikius Wáitiniam kayan átutmiayi.</VERS>
      <VERS vnumber="47">Tura Máktaranmaya Marí, Jusé Nukurí Marijiai ni ikiuamun ii wajarmiayi.</VERS>
    </CHAPTER>
    <CHAPTER cnumber="16">
      <VERS vnumber="1"> Tura ayampratin tsawant nankaamasmatai, Máktaranmaya Marisha, Jakupu Nukurí Marisha, Sarumáisha, kunkuinian Jesusa ayashin kuertai tusar sumakarmiayi.</VERS>
      <VERS vnumber="2">Tura kashin Tumintin, ti Káshik, nantu Yáma jiiniai, iwiarsamunam jeariarmiayi.</VERS>
      <VERS vnumber="3">Wésar chichainiak "Iwiarsamu Wáitiri kayancha yaki akanketramkattaj~i?" tiarmiayi.</VERS>
      <VERS vnumber="4">Jear uunt kaya akankekman Wáinkiarmiayi.</VERS>
      <VERS vnumber="5">Iwiarsamunam wayawar, natsan esaram puju pushin entsar, untsuurnumaani pujan Wáinkiar ti ashamkarmiayi.</VERS>
      <VERS vnumber="6">Túmainiakui natsa Tímiayi "Ashamkairap. Nasarétnumia Jesus Krúsnum jakama nu éarme. Iniantkimiuiti. Jui pujatsui. Wátsek, ju ikiusmanum iistarum.</VERS>
      <VERS vnumber="7">Túrarum werum Pítrusha, Chíkich unuiniamurisha ju ujaktarum. Kariréanam atumin émkiyi. Turammarumna Núnisan Túruna Wáinkiattarme" Tímiayi.</VERS>
      <VERS vnumber="8">Niisha ti ashamainiak purushniarar iwiarsamunmaya tseke wearmiayi. Ti ashamainia ásar, chikichkinkesha ujakcharmiayi.</VERS>
      <VERS vnumber="9"> émkaka Tumintin ti Káshik Jesus nantaki, Máktaranmaya Marin Wantintiúkmiayi. Nu María Enentáiya siati iwianchin Jesus yaunchu ajapruyayi.</VERS>
      <VERS vnumber="10">
      </VERS>
      <VERS vnumber="11">Marisha Jesusa nemari Kúntuts uutu matsatainian Werí, "Jesus iwiaakui, imia wi wainkiajai" Tímiayi. Támaitiat anturkacharmiayi.</VERS>
      <VERS vnumber="12">Tura urum jimiara shuar Jerusarénnumia tsanin weenan, Jesus Nusháa iira ajas tarimiayi.</VERS>
      <VERS vnumber="13">Niisha Jesusan Wáinkiar waketkiar, unuiniamurin ujakarmiayi, tura ni chichamencha anturkacharmiayi.</VERS>
      <VERS vnumber="14"> Nuyasha Jesusa auntse unuiniamuri misanam pekaamkar pujuinian Jesus tarimiayi. "Atumí Enentái urukamtai Kátsuram ainia, urukamtai Winia nekas Enentáimtursachuram?" Tímiayi. Ni nantakmiarin Wáinkiaru chichamen anturkacharu ásarmatai kakantramiayi.</VERS>
      <VERS vnumber="15">Nuyá chichaak "Ashí nunkanam wetarum. Túrarum Ashí shuarnum Yusa shiir chichame etserkatarum.</VERS>
      <VERS vnumber="16">Shuar anturak imiani uwemprartatui. Shuar antukcharka, tuke sumamawartatui.</VERS>
      <VERS vnumber="17">Shuar winia Náarun pachis, Yúsan nekas Enentáimtakka, juna Túrawartatui, Yusa kakarmarin iniakmastaj tusa: iwianchin jiiki akupkartatui; Chíkich chichamjai chichasartatui;</VERS>
      <VERS vnumber="18">napincha achiksha, tseasnasha úmaksha, jaa ajaschartatui. Jaa shuaran ni uwejejai antin, nu shuaran pénker awajsartatui." Tu Tímiayi.</VERS>
      <VERS vnumber="19"> Jesus chichas amukmatai, Yus nayaimpiniam jukimiayi. Túruna Yusa untsuurini pujusmiayi.</VERS>
      <VERS vnumber="20">Ni unuiniamurisha Jíinkiar, Ashí nunkanam Yus-Chichaman etserkarmiayi. Tura Uunt Yus niin Yáinmiayi. Tura etserainiakui, Ashí aents ni kakarmarin nekaawarat tusa, aentsti tujintiamun Túratniun susamiayi. Nuke Atí.</VERS>
    </CHAPTER>
  </BIBLEBOOK>
  <BIBLEBOOK bname="Lukas" bnumber="42" bsname="Lk">
    <CHAPTER cnumber="1">
      <VERS vnumber="1"> Nekas Iiní Túramia nuna "ímiatrusan aartajai" Untsurí aents tiarmiayi.</VERS>
      <VERS vnumber="2">Yámankamtaikniumian iisarmia Nú shuar, tura Yus-Chichaman etserkatniun Yáinkiarmia nusha iin unuitiamprarmia Nútiksaran aartinian wakeriarmiayi.</VERS>
      <VERS vnumber="3">Wisha Núnisnak esetsaran Enentáimsan, Yámankamtaikniumia nuna nekaamjai. Tuma asan Túrunamia nuna ímiatrusnak amincha aatratajtsan wakerimjiame, winia uuntur Tiupiru.</VERS>
      <VERS vnumber="4">Jintintramawarma Nú nankaamas nekaata tusan wakerakun aatjame.</VERS>
      <VERS vnumber="5"> Jutía nunkanam uunt akupin Erutis akupkamia Nú tsawantin Israer-shuar Yúsnan pujurin ámiayi, ni naari Sakarías. Niisha Aptías weeauyayi. Ni nuwesha Irisapít Arun weeauyayi. Irisapítia uuntrisha Israer-shuar Yúsnan pujurin ármiayi.</VERS>
      <VERS vnumber="6">Yúsjaisha Sakaríassha Irisapítcha Mái-metek pénker ármiayi. Yus akupkamia nunasha umirin ármiayi. Tuma asamtai penkesha Chíkich niin yajauch chicharkatin atsuarmiayi.</VERS>
      <VERS vnumber="7">Yusjai pénker wekainiayat Irisapít Júrechuyayi. Túrasha mai uuntach ármiayi.</VERS>
      <VERS vnumber="8">
      </VERS>
      <VERS vnumber="9">Israer-shuar Yúsnan pujurin Chíkich weeanmaya Nuyá Chíkich weeanam, ankant ankant Yusa jeen Takáu ármiayi. Chíkich tsawant, Sakarías Weeá takastin amia nui, Sakaríaska kunkuinian ekeemaktaj tusa init wayatniuyayi.</VERS>
      <VERS vnumber="10">Init kunkuinian ekeemai Untsurí aents aani matsamsar Yúsan áujtak pujuarmiayi.</VERS>
      <VERS vnumber="11">Sakarías init pujai kunkuin ekeematainiam untsuurnumaani aya aneachma nayaimpinmaya suntar wajamiayi.</VERS>
      <VERS vnumber="12">Nuna wajan Wáiniak Sakaríaska purushnairmiayi.</VERS>
      <VERS vnumber="13">Túrasha nayaimpinmaya suntar chicharuk Tímiayi "Sapijmiakaip Sakaríasa. Nekaata, Ame seamna nuna Yus Anturtamkayi.tura ame nuwem Irisapít uchin takustatui. Nii akiiniamtai, "Juan" anaikiat.</VERS>
      <VERS vnumber="14">
      </VERS>
      <VERS vnumber="15">Ame uchiram akiiniattana nuka Yusjaisha nankaamantu átatui. Tuma asamtai akiiniamtai, amesha shiir Enentáimsam warastatme. Tura Chíkich aents Untsurí warasartatui. Ame uchirmesha Karía ainia nuna umarchattawai. Tura aetak akiinchanak Yusa Wakaní pimiutkattawai, Tímiayi.</VERS>
      <VERS vnumber="16">Tura ni shuarin Israer-shuar ainiana nuna, ii Uuntri Yusjai ataksha nawamtikiartatui.</VERS>
      <VERS vnumber="17">Uunt Yúsaiya akatramu átatui. Yaunchu Yúsnan etserin Erías kakaram etserkamia Núnisan niisha etserkattawai. Nujai shuaran ni Uchiríjiai nawamtikiartatui. Tura umichu ainia nuna eseer Enentáimtikrartatui. Ni Uuntri taakui ni Enentái iwiaramu arti tusa etserkattawai" Tímiayi nayaimpinmaya suntar.</VERS>
      <VERS vnumber="18">Nuna takui Sakarías nayaimpinmaya suntaran Tímiayi "Nunasha warijiain paant nekaataj? Wisha nuarjai Mái-metek ti uuntchichukaitiaj" Tímiayi.</VERS>
      <VERS vnumber="19">Tutai nayaimpinmaya suntar Tímiayi "Wikia Kapriiraitjai, Yusa suntarintjai. Nii akatturmatai Chichastájam tusan tura nu shiir chichaman Ujaktájam tusan tarijme, Tímiayi.</VERS>
      <VERS vnumber="20">Túrasha wi Tájamna nu "nekasaiti" tu Enentáimprachume. Tura asam uchiram akiintsain muut ajastatme. Chichastin penké tujinkiattame. Tura wi tajana nu, tsawant jeamtai Túrunattawai."</VERS>
      <VERS vnumber="21">Nuna tumai Yusa jeen aani pujusar, Sakaríasan Nákas pujuarmiayi. "Urukamtaik init we Imiá menkaka?" tu Enentáimprarmiayi.</VERS>
      <VERS vnumber="22">Nuyá Sakarías jiinkimtai, áujsartaj Tukamá tujinkiarmiayi. Sakaríaska, muut ajasu asa, aya úwijmiasan chichamiayi. Túmakui, Sakarías init pujus Yúsai Wáimiakun nekaawarmiayi.</VERS>
      <VERS vnumber="23">Yusa jeen takastin tsawantri amuukamtai Sakaríaska ni jeen waketkimiayi.</VERS>
      <VERS vnumber="24">Nuyá ukunam ni nuari Irisapít ajaprukmiayi. Tura senku nantutin aya jean pujusmiayi.</VERS>
      <VERS vnumber="25">Jeá pujus, "Aents wishikruiniakui natsantan jurutkitiaj tusa uchi takustinian Yus tsankatrukai" tu Enentáimpramiayi Irisapít.</VERS>
      <VERS vnumber="26"> Nu senku nantu nankaamasmatai Yus ni suntarin Kapriiran Nasarét péprunam akupkamiayi. Nu pepru Kariréa nunkanam pujawai.</VERS>
      <VERS vnumber="27">Nasarétnumia nuwan, naari Marí, Iyutí tusa akuptukmiayi. Nu Núwaka aishmanjai pujuchuyayi. Niisha Jusejai nuatnaikiatsa anajmanair pujumiayi. Juseka uunt Tawit weeauyayi.</VERS>
      <VERS vnumber="28">Wats, nayaimpinmaya suntar Marí pujamunam Wayá Tímiayi "Yus pénker Enentáimturma asamtai, ámin winitjiame, Mariya. Yuska ámin nemartamuk Ashí nuwa nankaamas pénker awajtamui" Tímiayi.</VERS>
      <VERS vnumber="29">Tura Marisha nayaimpinmaya suntaran Wáiniak, chichaamun nékatsuk "Urukamtaik tu Chicháa" tu Enentáimpramiayi.</VERS>
      <VERS vnumber="30">Nuyá nayaimpinmaya suntar chicharuk Tímiayi "Mariya, sapijmiakaip. Yus shiir Enentáimturmawai.</VERS>
      <VERS vnumber="31">Antukta. Amesha ajapruktatme. Túram Uchi takustatme. Nusha "Jesus" anaikiata.</VERS>
      <VERS vnumber="32">
      </VERS>
      <VERS vnumber="33">Niisha uunt átatui. Nincha "Uunt Nankaamaku Yusa Uchiri" tiartatui. Tura Uunt Yuska yaunchu Tawitian uunt akupniuri awajsamia Núnisan ame Uchirmin ame Shuárumin Israer tutain Uunt akupin awajsattawai. Ni akupeamurisha Yus susamu asa penké amuukashtiniaiti" Tímiayi.</VERS>
      <VERS vnumber="34">Nayaimpinmaya suntar nuna tutai Marí Tímiayi "Nusha winia aishur atsaisha, itiurak Túrunataj?"</VERS>
      <VERS vnumber="35">Tutai nayaimpinmaya suntar Marín Tímiayi "Yusa Wakaní tarutramtatui. Tura yuranmia Núnisan Uunt Yusa kakarmari ijirmattawai. Nu tuma asamtai Uchi akiiniattana nu Yúsaiya asamtai, "Yusa Uchirínti" tiartatui, Tímiayi.</VERS>
      <VERS vnumber="36">Tura Irisapít ame Kaná kaimia nusha Núnisan weamtanam ajaprukai. Iis, "Júrechuiti" tiarmia nu, yamaikia sais nantu pujawai ajamtin.</VERS>
      <VERS vnumber="37">Yúsjainkia itiurchatka penké atsawai" Tímiayi.</VERS>
      <VERS vnumber="38">Tutai Marí Tímiayi "Yus wakeramun Túriniaitjai wikia. Ame tame nuna Yus wakerana nuna Túrutati, tajai" Tímiayi. Nuna Tímiatai nayaimpinmaya suntarka wémiayi.</VERS>
      <VERS vnumber="39">
      </VERS>
      <VERS vnumber="40">Nu tsawant Marí Wárikmas muranam Jutía nunkanam ni Kaná kain Irisapítian iyutaj tusa wémiayi. Sakaríasai Jeá, ni jeen Wayá, Irisapítian áujsamiayi.</VERS>
      <VERS vnumber="41">Marí áujeamun antukmatai Irisapítia ampujén uchiri muchitkiamiayi. Tumai Yusa Wakaní ni Enentáin pimiutkamiayi.</VERS>
      <VERS vnumber="42">Nuinkia kakantar chichaak Marin Tímiayi "Yus amincha ti shiir awajtamsaiti. Tura Uchiram akiiniattana nusha Yus shiir awajsamuiti.</VERS>
      <VERS vnumber="43">Kairua, ame winia Uuntru Nukurí áminin, Yus winia ti waitnentra asa, áujsata tusa ámin akuptamkachaik, Tímiayi.</VERS>
      <VERS vnumber="44">Warí, wisha ame áujtamna nuna ántakui ampujrui uchi waras muchitrutkayi.</VERS>
      <VERS vnumber="45">Amesha Yus Turámiania nu umikiu asam shiir pujame. Yus Tímia nu Túrunattawai auka" Tímiayi.</VERS>
      <VERS vnumber="46">Nuna tinia iniaisamtai Marí juna Tímiayi: "Wikia tuke enentairjai "Yus Timiá uuntaiti" tajai.</VERS>
      <VERS vnumber="47">Tura Uunt Yuska winia Uwemtikruru asamtai ti waraajai.</VERS>
      <VERS vnumber="48">
      </VERS>
      <VERS vnumber="49">Wisha péejchach ain ni wakeramurin umiktajtsan wakerakui winia Enentáimturayi. Tuma asamtai Ashí aents, "Marincha Yus shiir awajsaiti" tuke turutiartatui. Yuska Imiá penker tura Imiá kakaram ana nu winia ti uuntan Túrutaiti. Tuma asamtai Ashí aents "Marincha Yus shiir awajsaiti" turutiartatui. Núnaka Yamái nankamamunak tuke Turutú ajartatui.</VERS>
      <VERS vnumber="50">Tura Niin umirkatniun wakerana nunasha Yus tuke waitnentrartatui.</VERS>
      <VERS vnumber="51">Ti itiurchatan Páchitsuk Túraiti Nii. "Nankaamantuitjai" tu Enentáimtumainia nuna nupetkaiti.</VERS>
      <VERS vnumber="52">Ashí akupin ainia nuna awakkaruiti. Tura íksan péejchach ainia nuna uunt awajsaruiti.</VERS>
      <VERS vnumber="53">Pénker ana nuna kitiamainiakui Yus pénkeran Súsaruiti. Tura antsu "Ashí takakjai" tuinia nuna aya Júnik awajsaruiti.</VERS>
      <VERS vnumber="54">Israer-shuar Niiniu ájinia Núnaka waitnentratniun kajinmattsuk Yáinmákuitji.</VERS>
      <VERS vnumber="55">Yaunchu ii Uuntri Apraáman tura Ní shuarnasha "Túrattajai" timia nuna ímiatrusan tuke Túraiti." Nuní Tímiayi Marí.</VERS>
      <VERS vnumber="56">Marikia Irisapítjai Menaintiú nantu pujus ni jeen waketkimiayi.</VERS>
      <VERS vnumber="57"> Nuyasha ni jurertin tsawantri jeamtai Irisapítcha uchin aishmankan takusmiayi.</VERS>
      <VERS vnumber="58">Tura ni shuarisha, ni írutramurisha "Irisapítian Yus ti shiir Yáinmiayi" Tuíniak, niin iyuwearmiayi. Tura Mái-metek warasarmiayi.</VERS>
      <VERS vnumber="59">Israer-shuar Túrutai Júnisaiti: uchi akiiniamuri uchu tsawant jeamtai, shunichiri nuapen tsupiktin awai, Sirkunsisiún tutai. Yus nuna Tú tiniu asamtai tuke Túrin ármiayi. Wats, Irisapítia uchiri akiiniamurinia uchu tsawant jeamtai tsupirkatai tusar ni jeen jearmiayi. Nuinkia ni apari naari Sakarías anaikiataitsar wakeriarmiayi.</VERS>
      <VERS vnumber="60">Tura ni Nukurí Tímiayi "Atsá. Antsu ni naari Juan átatui."</VERS>
      <VERS vnumber="61">Tutai tiarmiayi "Nusha urukamtia? Amée shuarumsha nu Náartincha áwak" tiarmiayi.</VERS>
      <VERS vnumber="62">Nuinkia uchi Aparín "Warí anaikiatajtsam wakeram?" tusar aya úwejejain iniasarmiayi.</VERS>
      <VERS vnumber="63">Tutai Uchí Aparísha "Nakash surusta; aartaj tusan wakerajai" tusa aya úwejejain iniakmamiayi. Takui nakash susam, ni naari Juánkaiti, tu aarmiayi. Nuna Wáinkiar "Ayawa urukakun ta" tu Enentáimprarmiayi.</VERS>
      <VERS vnumber="64">Nú chichamaik Sakarías chichatsuk pujamun chichakmiayi. Tura nuin Yusa Náarincha shiir awajsamiayi.</VERS>
      <VERS vnumber="65">Nuinkia ni írutramurisha ashamkarmiayi; tura Ashí Jutía nunka Murá amia nui nu Túrunamun ujakam Ashí nekaawarmiayi.</VERS>
      <VERS vnumber="66">Nu Túrunamun antukar ti Enentáimsarmiayi. Tura "ju uchin Yus nekas pujurtsuk. Tuma asamtai uunt ajas urukuk ati?" tu Enentáimprarmiayi.</VERS>
      <VERS vnumber="67"> Uchí Aparí Sakarías, Yusa Wakaní pimiutkam tura Yus jintintiam, juna Tímiayi:</VERS>
      <VERS vnumber="68">"Israer-Shuartí ii Yusri naari shiir awajsatniuitji. Ii Yúsrisha tarutmaitji. Tura uwemtikrampraitji.</VERS>
      <VERS vnumber="69">Yaunchu ii uuntri Tawit Yusa wakeramurijiai uunt akupin áchamkia. Tura ni ukurin ti kakaram Uwemtikkiartinian suramsaitji.</VERS>
      <VERS vnumber="70">
      </VERS>
      <VERS vnumber="71">
      </VERS>
      <VERS vnumber="72">Yuska ii nemasriya tura iin nakitramainiajnia Nuyá uwemtikrampratniun Enentáimsamia nuna, yaunchu ni etserniurin pénker armia nuna ujakmiayi. "Winia ti penker chichamprun Tájana nuna yapajitsuk umirkan tuke Wáitnentratajrume" yaunchu ii uuntrin Tímiania nunasha ni etserniurin ujakarmiayi. Yaunchu nu ujakma Yamái iisha wainji.</VERS>
      <VERS vnumber="73">
      </VERS>
      <VERS vnumber="74">
      </VERS>
      <VERS vnumber="75">Nu ujakman Yuska Yámankamtaik Imiá yaunchu ii uuntri Apraáman Tíchamkia. Apraáman ujakmia nu Júiti: "Wi wakeraj Nútiksaran, Winia umirtukar pénker wekainia nuna ni nemasriya uwemtikrattajai. Sapijmiatsuk winia tuke takartusarat tusan Túrattajai" Yus Tímiayi Apraáman. Iisha ni shuari asakrin, nuna taku incha Túramaji.</VERS>
      <VERS vnumber="76">Tura amincha, uchiru, "Uunt Yusna etserniuiti" turamartatui. Amesha ni Tátintri iwiarataj tusam Uuntai émkim wétatme.</VERS>
      <VERS vnumber="77">Ni shuari, ni tunaari tsankurnar uwemprarat tusam Túrattame.</VERS>
      <VERS vnumber="78">
      </VERS>
      <VERS vnumber="79">Yuska Ashí shuaran anea asa, incha Wáitnentramak ni pujamunmaya ni Tsáapnintrin suramsaitji. Ni Enentáin kiritniunam wekainia nuna, mesertinnium Jeatemá ásarmatai, ni Tsáapnintri jeat~i tusa Túraiti. Tura Ashí incha ii Enentáin imiatkinchanum Wekasarmí tusa Túraiti." Nuní Tímiayi Sakarías.</VERS>
      <VERS vnumber="80">Uchisha tsakarmiayi. Tura Yúsan nekaki-nekaki wémiayi. Israer shuarnum etserkatin tsawantri jeatsainkia atsamunam pujuyayi.</VERS>
    </CHAPTER>
    <CHAPTER cnumber="2">
      <VERS vnumber="1"> Wats, Juan akiiniamia Nú uwitin uunt akupin Akustu Ashí nunkanam aentsun Nekapmarartí tu chichakmiayi.</VERS>
      <VERS vnumber="2">Nu nekapmartinian yaunchu Túrushtain Yamái Túriarmiayi. Siria nunkanam Seriniu akupin Pujái Túrawarmiayi.</VERS>
      <VERS vnumber="3">Ni naari aartaj tusa Ashí shuar ni nunkenin wétin ármiayi.</VERS>
      <VERS vnumber="4">Tuma asamtai Jusé Nasarét péprunmaya Kariréa nunkanam amia Nuyá jiinki Pirin péprunam Jutía nunkanam amia nui wémiayi. Juseka Tawit weeanam akiinia asa, ni nekas nunkenka Pirinkauyayi.</VERS>
      <VERS vnumber="5">Nu asamtai, ni Náarin aartaj tusa Jusé wémiayi Marijiai. Marisha Jusé Núweyayi. Tura tsanincharuyayi. Túmaitiat Marisha Yusa Wakaní kakarmarijiai ajamtiniuyayi.</VERS>
      <VERS vnumber="6">Tura nui Pirinnum pujuiniai Marí takustintri jeamiayi.</VERS>
      <VERS vnumber="7">Nui iwiairin uchin aishmankan takusmiayi. Tura uchi penutaijiai penuar, waaka yurumtainiam aepsamiayi. Irar kanutainiam pujustin ankant Atsá asamtai Túrawarmiayi.</VERS>
      <VERS vnumber="8"> Tura Pirinnum Tíjiuch murikiun Wáinin kashi murikrin Wáiniuk pujuarmiayi.</VERS>
      <VERS vnumber="9">Túmainiai nayaimpinmaya suntar murikiun Wáinin matsatainian wantintiukmiayi. Tura Yúsnumia Tsáapnin ni matsatainiamunam etsantramiayi. Túrunamtai murikiun Wáinniuka ti ashamkarmiayi.</VERS>
      <VERS vnumber="10">Túrasha nayaimpinmaya suntar Tímiayi "Ashamprukairap. Ashí aentsnum ti warastin Atí tusan ti penker chichaman itiarjiarme.</VERS>
      <VERS vnumber="11">Júiti: Yamái tsawantai uunt Tawitia péprurin Pirinnum yaunchu Yus anaikiamu KRISTU tutai, uwemtikramprataj tusa akiintiurmarme. Nu Uchisha Ashí aentsun akupniuiti, Tímiayi.</VERS>
      <VERS vnumber="12">Tura jujai nekaattarme: uchi penutaijiai penuarma waaka yurumtainiam Tepá Wáinkiattarme. Nu Wáinkiarum nekas Júiti, tu nekaattarme."</VERS>
      <VERS vnumber="13">Nu chichamaik nayaimpinmaya suntar ti Untsurí, nayaimpinmaya Káunkarmiayi. Túrawar Yusa naarin shiir awajainiak juna tiarmiayi:</VERS>
      <VERS vnumber="14">"Nayaimpinmasha Yus nankaamantuiti tu Enentáimtusarti. Tura ju nunkanmasha Yusjai nawamnaikiaru ainia nu imiatkinchanum pujusarti." Tu tiarmiayi.</VERS>
      <VERS vnumber="15">Tura Yusa suntari nayaimpiniam waketkiarmatai murikiun Wáinin tiarmiayi "Wats, Pirinnum Wárik Wetái. Nu Túrunamu Yus turamajnia nu iyumi" tiarmiayi.</VERS>
      <VERS vnumber="16">Nuna tiar Wárik wearmiayi. Tura Marincha Jusencha Wáinkiarmiayi. Tura uchincha waaka yurumtainiam tepan Wáinkiarmiayi.</VERS>
      <VERS vnumber="17">Wear nuna Wáinkiar, nayaimpinmaya suntar uchi Túrunamurin timia nuna etserkarmiayi.</VERS>
      <VERS vnumber="18">Tura murikiun Wáinin tiarmia nuna antukaruka ti Enentáimtusarmiayi.</VERS>
      <VERS vnumber="19">Túrasha Marikia Ashí Túrunamia nuna ni Enentáijiainkia Enentáimtu pujumiayi.</VERS>
      <VERS vnumber="20">Tura murikiun Wáinniuka antukarmia nuna Enentáimtusar, tura iisarmia nunasha Enentáimtusar "Nayaimpinmaya suntar ujatmakmajnia Tímiatrusan Túrunayi" tiarmiayi. Tuma ásar Yusa Náarin shiir awajsar kantampruawar waketkiarmiayi.</VERS>
      <VERS vnumber="21"> Tura uchi akiiniamu uchu tsawant jeamtai, ni Túrutairin Túrin ásar, ni shunichiri nuapen tsupirkarmiayi. Túrawar Marí ajapratsain nayaimpinmaya suntar Tímia Nútiksan "Jesus" anaikiarmiayi.</VERS>
      <VERS vnumber="22">Tura Muisais akiiniatniunam akupkamia Núnisan, tsawantri jeamtai, Yusa Uunt Jeen Jerusarénnum uchin Yus iiktustai tusar Júkiarmiayi.</VERS>
      <VERS vnumber="23">Kame Yus-Papinium ju aarma awai: "Ashí uchi iwiairi aishman akiinkiunka Yusna átatui."</VERS>
      <VERS vnumber="24">Tuma asamtai, Marí Yusa Uunt Jeen Wáitsuk pujamu wayatniuri jeamtai, uchin Yus Iistí tusa Yusa Uunt Jeen Jerusarénnum pujana nui itiarmiayi. Tura yampitsan Jímiaran Súsarmiayi. Muisáis akupkamun umiiniak nuna Túrawarmiayi.</VERS>
      <VERS vnumber="25"> Nu Túmai Semeún naartin aishman Jerusarénnum pujumiayi. Semeúnsha Yusa Wakaní pujurma asa pénker aishmankauyayi. Yúsan nekas Enentáimtiniuyayi. Yusa anaikiamurijiai Israer-shuar ankant ajastin jeati tusa Nákauyayi.</VERS>
      <VERS vnumber="26">"Winia anaikiamur KRISTU tutai Wáintsuk Jákashtatme" uunt Yusa Wakaní tu jintintiamiayi.</VERS>
      <VERS vnumber="27">Nú Semeún Yusa Wakani "Wetá" tutai, Yusa Uunt Jeen wémiayi. Tura Nú tsawantai Muisáis Tímia Núnisan umirkatai tusar Marisha Jusesha uchin Jesusan Yusa Uunt Jeen itiariarmiayi.</VERS>
      <VERS vnumber="28">Itiariarmatai Semeún uchin jusa miniakas Yúsan áujuk juna Tímiayi:</VERS>
      <VERS vnumber="29">"Yamaikia, Uunta, Amiin wi jeatin ankant Atí. Turutmiamna nu ímiatrusmek umikiume.</VERS>
      <VERS vnumber="30">
      </VERS>
      <VERS vnumber="31">Ju Uchi Ashí aents Uwemtikrartá tusam susamna nuna Yamái imia winia jiirujai Wáinkiajai.</VERS>
      <VERS vnumber="32">Israer-shuarcha ainia nu Tsáapninium wekasarat tusa akuptukmaiti ju Uchi. Tura Israer-shuar Aminiuram ájinia nuna Ashí aents shiir Enentáimtikrartí tusam ju Uchi akuptukmaitji. Nuna Wáinkian shiir Enentáimsan Jákatniuitjai."</VERS>
      <VERS vnumber="33">Tura Semeún Uchiniun tu chicharkui Jusesha Jesusa Nukurísha ti Enentáimprarmiayi.</VERS>
      <VERS vnumber="34">Semeúnsha chichaak "Yus shiir Enentáimturmasartí" niin Tímiayi. Nuyasha Marin chicharuk Tímiayi "Nekaata. Ju Uchin Israer-shuartisha Untsurí nakitrar iniarartatji. Tura Chíkich Israer-shuartikia ju Uchin shiir Enentáimtusar ti wararsartatji. Tura Uchiram Yusa kakarmarin ti paant iniakmastatui. Tuma ain Untsurí Aun yajauch chichariartatui.</VERS>
      <VERS vnumber="35">Nujai shuar ni Enentáin warinia Enentáimia nu, paant átatui. Maaj, Ashí nu Túmakui, ijiumua Núnismek ame Enentáimin ti Wáitsattame, Mariya." Tu chichasmiayi Semeún.</VERS>
      <VERS vnumber="36">Nuwasha Ana naartin nui Yusa Uunt Jeen pujumiayi. Niisha Yúsnan etserniuyayi. Ni Aparísha Panuíruyayi tura Aser shuarauyayi nu nuwa. Niisha ti uuntchiyayi. Niisha yama nuatnaikiamujai siati uwi ni aishrijiai tsanin pujusarmiayi.</VERS>
      <VERS vnumber="37">Tura wajemamiayi. Tura uchenta kuatru uwi takakuyayi. Tura ninkia Yusa Uunt Jeenia Jíintsuk Káshisha tsawaisha tuke Yúsan áujniuyayi. Tura yurumtsuk Yúsan áujniuyayi.</VERS>
      <VERS vnumber="38">Semeún tuasua amikmatai Anasha taa, Uchin Wáiniak Yúsan yuminsamiayi. Tura Jerusarénnum Yus uwemtikrampratai tusa Nákarmia nuna áujkunka uchin áujmat wémiayi.</VERS>
      <VERS vnumber="39">Nuyá Yus Tímia nuna Ashí Túrawar amikiar Kariréa nunkanam, kame nii pujumia Nú peprunam Nasarétnum Jusesha Marisha Uchisha waketkiarmiayi.</VERS>
      <VERS vnumber="40">Uchi Jesus tsakaki, kakaram ajaki tura Nú nankaamas nekaki wémiayi. Tura Yus Niin ti shiir awajsamiayi.</VERS>
      <VERS vnumber="41"> Jusesha, Jesusa Nukurísha tuke uwitin paskua Námper jeakui Jerusarénnum weu ármiayi.</VERS>
      <VERS vnumber="42">Ni Túrutairi Túruiniak, Jerusarénnum weak Jesusan tuse Uwí jeamtai Júkiarmiayi.</VERS>
      <VERS vnumber="43">Námper amuukamtai ni Nukurísha Jusesha nékachmanum Jesuska Jerusarénnum Juákmiayi.</VERS>
      <VERS vnumber="44">Marisha Jusesha "Wíi shuarjai winiawai" tusa, Núnaka eatsuk Chikichík tsawant wekasarmiayi. Nuyá Wáinkiataj Tukamá, ni shuariin tura ni nékamunam eakarsha,</VERS>
      <VERS vnumber="45">Wáinkiacharmiayi. Nuinkia Jerusarénnum ataksha waketrukiarmiayi, eaktai tusar.</VERS>
      <VERS vnumber="46">Tura Menaintiú tsawant eakar Yusa Uunt Jeen Yus akupkamun jintinnian anturak Anintrú pujan Wáinkiarmiayi.</VERS>
      <VERS vnumber="47">Tura nui Ashí Jesusan anturkarmiania nu, niisha ti nékakui tura aimtanash ti pénker aimkiui, ti Enentáimturarmiayi.</VERS>
      <VERS vnumber="48">Ni Aparísha Nukurísha Tumáa pujan Wáinkiar, ti Enentáimprarmiayi. Tura ni nukuri chichaak Tímiayi "Uchiru, ausha urukamtai itiurchat Enentáimtikrurmam? Ame apasha wisha urukayik tusar ti eakjame" Tímiayi.</VERS>
      <VERS vnumber="49">Tutai Jesus Tímiayi "Urukamtai eatrum? Winia Aparnan Túratniuitjiana nuka nékatsrumek" Tímiayi.</VERS>
      <VERS vnumber="50">Tura timia Núnaka penké nekaacharmiayi.</VERS>
      <VERS vnumber="51">Nuyá Jesus niijiai Nasarétnum waketkimiayi. Ninkia tuke umiriarmiayi. Ashí nu Túrunamun Marikia tuke Enentáimtu pujumiayi.</VERS>
      <VERS vnumber="52">Jesuska tsakaki, tura nekaki wémiayi. Yussha tura aencha Niin shiir Enentáimtiarmiayi.</VERS>
    </CHAPTER>
    <CHAPTER cnumber="3">
      <VERS vnumber="1"> Tipiriu uunt akupin pujamu kinse Uwí jeamtai, Jutía nunkanam Punseu Piratu akupin pujumiayi. Tura Kariréa nunkanam Erutis akupin pujumiayi. Itiurea nunkanmasha Trakuniti nunkanmasha ni yachi Jiripi akupin pujumiayi. Tura Apirinia nunkanam Risanias akupin pujumiayi.</VERS>
      <VERS vnumber="2">Tura nu uwitin Anassha Kaipiássha Israer-patri uuntri pujuarmiayi. Nu uwitin Sakaríasa Uchirí Juan atsamunam pujan Yúsaiya chichaman antukmiayi.</VERS>
      <VERS vnumber="3">Nuyá Jurtan entsanam supichik matsamarma nuna Juan wekaatusar juna Tímiayi "Winia tunaarun Yus tsankurturat tusarum, enentai Yapajiárum imiantiarum." Tu ujakmiayi.</VERS>
      <VERS vnumber="4">Nu ujakman Isayas yaunchu juna aarmiayi: Atsamunam wekaana nu untsumun ántuiniawai. Nii untsumuk juna tawai: Atumí Enentái Uunta jinti iwiarturtarum; naka awajsatarum.</VERS>
      <VERS vnumber="5">Jápaaka ainia nusha aimkiamu arti. Naint ainia nusha paka awajsamu arti. Jintia apijiaru ainia nusha naka jiikmia arti. Tura pujutrin ainia nusha métekrak paka awajsamu arti.</VERS>
      <VERS vnumber="6">Túrunamtai Ashí nunkanmaya aents Yúsaiya uwempratin aan nekaawartatui.</VERS>
      <VERS vnumber="7">Untsurí aents imiatit tusar tariarmia nuna Juan chicharainiak Tímiayi "Napia aaniutirmincha, ti Asutniátin Jeatemáttana Nuyá uwempratarum tusa ya ujatmakuram? Tímiayi.</VERS>
      <VERS vnumber="8">"Iikia Apraám weeaitji, tuma asakrin Yus shiir Enentáimturmaji" tu Enentáimtumasairap. Antsu Enentáim Yapajiámuitkiuinkia pénker wekaamurmijiai paant iniakmastarum. Warí, Yus wakerakka, ju kayan Apraáma shuarin Páchitsuk najankainti, Tímiayi.</VERS>
      <VERS vnumber="9">Aneartarum. Numi ajaktinian Kampuwárin jacha atuttsamuiti. Numi pénker nereatsna nuka ajakar jinium apeamu ártatui" Tímiayi.</VERS>
      <VERS vnumber="10">Tutai aentska Enentáimprar "Nuinkia itiurkatjik?" tiarmiayi.</VERS>
      <VERS vnumber="11">Tutai Juan Tímiayi "Jimiará pushin takakna nu, takaktsuna nuna chikichan Súsatniuiti. Yurumkan takakna nusha takaktsuna nuna ajamsatniuiti" Tímiayi.</VERS>
      <VERS vnumber="12">Uunt akupniu Kuítrin juu armia Nú shuar imiantiaj tusar Juánkan weriar aniasarmiayi. "Uunta, iisha Warí itiurkatjik?" tiarmiayi.</VERS>
      <VERS vnumber="13">Tutai Juan Tímiayi "Kuit uunt akupin tana nu iniankasrum achikiairap."</VERS>
      <VERS vnumber="14">Suntarsha aniasarmiayi "Uunta, iisha Warí itiurkatjik?" Juansha Tímiayi "Ame kakarmarmijiai chikichna jurukip. Tura niin tsanumpruraip. Tura uunt akupin akirmana Nújain warasta" Tímiayi.</VERS>
      <VERS vnumber="15"> "Ju Juan Yusa anaikiamurinchuashit" tu Enentáimsar paant nekaataitsar Nákarmiayi.</VERS>
      <VERS vnumber="16">Tumai Juan Tímiayi "Wikia aya ayashmin entsanam imiajrume. Tura wijiai nankaamas ana nu Tátatui. Ni sapatri jinkiamurinkisha atitrachminiaitjai. Niisha taa, imiantinia aanis tura Jíiya aanis Yusa Wakanin enketramprattarme.</VERS>
      <VERS vnumber="17">Shuar aruusan awajtia Núnisan, nusha yajauch ana nuna ajapa aya pénkernak Júuktatui. Neren ikiustatui tura yajauchinkia ji tuke kajinchatainiam apeattawai" Tímiayi.</VERS>
      <VERS vnumber="18">Juan nu arant shiir chichaman aentsun ti Núkap ujakarmiayi.</VERS>
      <VERS vnumber="19">Tura nuyasha akupin Erutisan chicharkamiayi. Ni yachi Jiripi nuarin Jirutíasan kasarak nuatkui tura Chíkich yajauchincha Túrakui chicharkamiayi.</VERS>
      <VERS vnumber="20">Tura Erutis Núnaka ántutsuk Chíkich yajauchin Túramiayi. Juánkan achik sepunam enkeamiayi.</VERS>
      <VERS vnumber="21"> Nu Túruntsain, Juansha Ashí Nú nunkanmaya aentsun imiak pujurainai Jesussha imianmiayi. Niisha Yúsan áujuk pujai nayaimpisha uranmiayi.</VERS>
      <VERS vnumber="22">Tura Yusa Wakaní Yámpits najanar paant tarurmiayi. Tura Yus nayaimpinmaya chicharuk "Amek winia aneamur Uchiruitme; Amin ti wararjame" Tímiayi.</VERS>
      <VERS vnumber="23">Jesus trainta (30) Uwí takaku asa ni takatrin nankamamiayi. "Jusé Uchirínti" tiniu armiayi. Jusésha Iría Uchiríyayi.</VERS>
      <VERS vnumber="24">Irísha Matata Uchiríyayi; Matat Riwí Uchiríyayi; Riwí Mirkía Uchiríyayi; Mirki Jana Uchiríyayi. Jana Jusé Uchiríyayi;</VERS>
      <VERS vnumber="25">Jusé Matatíasa Uchiríyayi; Matatías Amusa Uchiríyayi; Amus Najuma Uchiríyayi; Najum Esrí Uchiríyayi; Esri Nakaia Uchiríyayi;</VERS>
      <VERS vnumber="26">Nakai Maata Uchiríyayi; Maat Matatíasa Uchiríyayi; Matatías Semái Uchiríyayi; Semái Jusé Uchiríyayi; Jusé Jutáa Uchiríyayi;</VERS>
      <VERS vnumber="27">Jutá Juana Uchiríyayi; Juana Resa Uchiríyayi; Resa Surupapira Uchiríyayi; Surupapir Saratiira Uchiríyayi; Saratiir Nerí Uchiríyayi;</VERS>
      <VERS vnumber="28">Neri Mirkí Uchiríyayi; Mirki Atí Uchiríyayi; Atí Kusama Uchiríyayi; Kusam Irmutama Uchiríyayi; Irmutam Ira Uchiríyayi;</VERS>
      <VERS vnumber="29">Ir Jusué Uchiríyayi; Jusué Irieséra Uchiríyayi; Iriesér Jurema Uchiríyayi; Jurem Matata Uchiríyayi;</VERS>
      <VERS vnumber="30">Matat Riwi uchiriyayi; Riwí Semeúnka Uchiríyayi; Semeún Jutáa Uchiríyayi; Jutá Jusé Uchiríyayi; Jusé Junanka Uchiríyayi; Junan Iriakímia Uchiríyayi;</VERS>
      <VERS vnumber="31">Iriakím Mirea Uchiríyayi; Mirea Mainiánka Uchiríyayi; Mainián Matata Uchiríyayi; Matata Natanka Uchiríyayi;</VERS>
      <VERS vnumber="32">Natan Tawitia Uchiríyayi; Tawit Isaí Uchiríyayi; Isaí Upitia Uchiríyayi; Upit Puusa Uchiríyayi; Puus Saramúnka Uchiríyayi; Saramún Naasunka Uchiríyayi;</VERS>
      <VERS vnumber="33">Naasun Aminiatapa Uchiríyayi; Aminiatap Arama Uchiríyayi; Aram Esruma Uchiríyayi; Esrum Paresa Uchiríyayi; Páres Jutáa Uchiríyayi;</VERS>
      <VERS vnumber="34">Jutá Jakupa Uchiríyayi; Jakup Isaka Uchiríyayi; Isak Apraáma Uchiríyayi; Apraám Tarea Uchiríyayi; Taré Nakura Uchiríyayi;</VERS>
      <VERS vnumber="35">Nakur Seruka Uchiríyayi; Seruk Rakaua Uchiríyayi; Rakau Pirikia Uchiríyayi; Pirik Epera Uchiríyayi; Eper Sará Uchiríyayi;</VERS>
      <VERS vnumber="36">Sara Kainiánka Uchiríyayi; Kainián Arpaksata Uchiríyayi; Arpaksat Sema Uchiríyayi; Sem Nuaia Uchiríyayi; Nuai Ramikia Uchiríyayi;</VERS>
      <VERS vnumber="37">Ramik Matusarínkia Uchiríyayi; Matusarín Enuka Uchiríyayi; Enuk Jaritia Uchiríyayi; Jarit Maararíira Uchiríyayi; Maararíir Kainianka Uchiríyayi;</VERS>
      <VERS vnumber="38">Kainian Enusa Uchiríyayi; Enus Seta Uchiríyayi; Set Atanka Uchiríyayi; tura Atan Yus najanamuyayi.</VERS>
    </CHAPTER>
    <CHAPTER cnumber="4">
      <VERS vnumber="1"> Jesusa Enentáin Yusa Wakaní pimiutkamiayi. Jesussha Jurtan entsanmaya waketkimtai Yusa Wakaní aents atsamunam jukimiayi.</VERS>
      <VERS vnumber="2">Tura nuisha kuarenta tsawant pujusmiayi. Tura íwianch Niin tunaanum ajuaraintiajtai tusa pujurmiayi. Nu kuarenta tsawantin Jesus yurumtsuk Pujá asa ti tsukammiayi.</VERS>
      <VERS vnumber="3">Nuinkia íwianch chicharuk "Amesha nekas Yusa Uchiríntkiumka ju kaya apatuk najanata" Tímiayi.</VERS>
      <VERS vnumber="4">Tutai Jesus Tímiayi "Yus-Papí tawai: "Aya apatkujain shuar iwiaaku pujuschamniaiti. Antsu Ashí Yus-Chicham tana nujai nekas iwiaaku pujusminiaiti," tawai" Tímiayi.</VERS>
      <VERS vnumber="5">Tura Nuyá íwianch naint Yakí Wájakmanum Jukí, Ashí nunka ainia nuna ju chichamaik iniaktusmiayi.</VERS>
      <VERS vnumber="6">
      </VERS>
      <VERS vnumber="7">Tura chicharuk Tímiayi "Ashí ju nunka Wáinmena nu Wíniaiti. Tura wi wakerajna Nú shuaran Súsatniuitjai. Tuma asamtai tikishmatrurakminkia ju nunkanam Ashí akupkatniun susattajme. Tura nui ni wariri ainia nusha áminiu átatui" Tímiayi.</VERS>
      <VERS vnumber="8">Tutai Jesus Tímiayi "Yus-Papí tawai: "Aya Ninki Yus ame Uuntrum tikishmatram Enentáimtustiniaitme." Tau asamtai, werumta, iwianchi" Tímiayi.</VERS>
      <VERS vnumber="9">Ataksha íwianch Jesusan Jerusarén péprunam jukimiayi. Tura Yusa Uunt Jee yakiini iwiak Tímiayi:</VERS>
      <VERS vnumber="10">"Yus-Papí tatsuk: "Yuska ni suntarin Wáinkiatá tusa akupturmaktatui.</VERS>
      <VERS vnumber="11">Kayanam ajintrain tusa wenkurmaktatui." Tuma asamtai nekas Yusa Uchirinkiumka Juyá akaikim iniaata" Tímiayi.</VERS>
      <VERS vnumber="12">Tutai Jesus aimiuk Tímiayi "Yus-Papí junasha tawai: Yus ame Uuntrum nekapsataj tiip."</VERS>
      <VERS vnumber="13">Tuma asamtai íwianch penké tujintiak ishichik tsawant Jesusan iniaisamiayi.</VERS>
      <VERS vnumber="14"> Jesus ni Enentáin Yusa Wakaní kakarmari pimiutkamu ajas Kariréa nunkanam waketkimiayi. Nu nunkanam nankaamantu Túramurin áujmatiarmiayi.</VERS>
      <VERS vnumber="15">Nu nunkanam Ashí péprunam Israer-shuar iruntai jea armia nui unuiniarmiayi. Tura anturkarmia nuka ni Náarin shiir awajsarmiayi.</VERS>
      <VERS vnumber="16">Ni tsakarmariin Nasarétnum Jesus wémiayi. Tura Israer-shuar ayampratin tsawantin iruntai jeanam wayamiayi, tuke turin asa. Tura Wayá Yus-Papin áujsataj tusa wajakmiayi.</VERS>
      <VERS vnumber="17">Nuinkia Yúsnan etserin Isayasa aarmarin Súsarmiayi. Nuna urak, nui juna aarman Wáinkiamiayi:</VERS>
      <VERS vnumber="18">Yusa Wakaní Winí pujurtawai. Shuar warainiachun shiir chichaman ujaktinian anaitiukuiti. Kúntuts Enentáimiar wake mesek pujuinian Tsuártinian akuptukuiti. Tura jii kusuruncha iimtiktinian, tura yajauch awajsamu ainia nuna pénker awajsatniuncha,</VERS>
      <VERS vnumber="19">tura Uunt Yus, Shuáran yaintin tsawantri Jeán etserkatniuncha akuptukuiti.</VERS>
      <VERS vnumber="20">Nu aarman aujsua amik papin nukukmiayi. Tura iruntai jeanam Yáimin pujan susa iniais Ninkia etserkataj tusa pujusmiayi. Tura Ashí shuar pujuarmia nu émamkes ii pujuarmiayi.</VERS>
      <VERS vnumber="21">Jesussha chicharuk Tímiayi "Yus-Chicham Yamái antukurmena nu Yamái tsawantin Túrunayi."</VERS>
      <VERS vnumber="22">Jesusan Ashí pénker áujmatiarmiayi. Tura Jesus ti shiir chichaakui ti Enentáimprar "Juka Jusé Uchirínchukait" tiarmiayi.</VERS>
      <VERS vnumber="23">Tu Enentáimiainiakui, Jesus chicharuk "Atumsha shuar tuke tuinia Núnisrumek, "Tsuákratniuitkiumka amek Tsuámarta," turuttiatrume. Kapernáum péprunam aentsti Túrachmin Túramamna Núnismek juisha Túrata tusarum nu turuttiatrume.</VERS>
      <VERS vnumber="24">Túrasha nekas Tájarme, Yúsnan etserniun ni nunkenkikia nii tana nuna anturainiatsui.</VERS>
      <VERS vnumber="25">Nuyasha Tájarme, Irías pujumia Nú tsawantin, Menaintiú Uwí nankaamas yumi yutukcha asamtai Ashí Israer Núnkanam ti tsuka amia nui ti Untsurí waje irunmiayi.</VERS>
      <VERS vnumber="26">Tuma ain nu wajen yainti tusa Yus Iríasan akuptukchamiayi. Antsu Chíkich nunkanmaya wajen Sarepta péprunam pujumia nuna yainti tusa akuptukmiayi. Sarepta pepru Sitiún péprunam Tíjiuch pujawai.</VERS>
      <VERS vnumber="27">Núnisan ii nunkesha Iriséu pujumia nu tsawantin ti Untsurí tunamaru iruniarmiayi. Tura Núnaka Tsuárcharmiayi. Antsu Chíkich nunka, Sírianmaya Naamankan Tsuármiayi" Tímiayi Jesus.</VERS>
      <VERS vnumber="28">Israer-shuarsha iruntai jeen pujuarmia nu, nuna antukar ti kajerkarmiayi.</VERS>
      <VERS vnumber="29">Tura wajatkiar Jesusan jiiki péprunmaya akupkarmiayi. Tura pepru amia nui naint Yakí Nánkatkamunam, Nuyá akaki ajuatai tusar Júkiarmiayi.</VERS>
      <VERS vnumber="30">Túrasha Jesuska irunar matsatainiamunman etempraktak jiinki wémiayi.</VERS>
      <VERS vnumber="31"> Nuyá Jesus Kariréa nunkanam Kapernáum pepru amia nui wémiayi. Tura Israer-shuara ayampratin tsawantriin tuke etserki wémiayi.</VERS>
      <VERS vnumber="32">Yusa kakarmarin takaku asa nujai etserkamiayi. Tuma asamtai "Yusa kakarmarijiai unuitiamtsujik" tiar ti Enentáimprarmiayi.</VERS>
      <VERS vnumber="33">Chíkich tsawantai aishman iwianchruku Israer-shuar iruntai jeanam pujumia nu untsumuk Tímiayi,</VERS>
      <VERS vnumber="34">"Inikiartusta. Iikia Aminkia pachistin nakitiaji. Warí, incha amukratkataj tusam Táchamek? Wikia nékajme. Ameka ti penker Tunaarincha Núitme" Tímiayi.</VERS>
      <VERS vnumber="35">Tutai Jesus iwianchin kakantar chicharuk "Takamatsata. Ju aishman ikiuktia" Tímiayi. Tutai nu chichamaik íwianch aishmannumia jiinki weak Nunká ajuant ikiukmiayi. Túrasha nekas yajauch awajtsuk ikiukmiayi.</VERS>
      <VERS vnumber="36">Ashí pujuarmiania nu ti Enentáimiar mai tunai ajarmiayi. "Jusha Warí chichamait? Ju aishman Yusa kakarmarijiai iwianchin jiiki awematsuk" tiarmiayi.</VERS>
      <VERS vnumber="37">Tura Ashí Nú nunkanam Jesusa Túramurin áujmatiarmiayi.</VERS>
      <VERS vnumber="38">Jesussha Israer-shuara iruntai jeenia jiinki Semunka jeen wémiayi. Semunka tsatsari tsuer ti Jáamiayi. Ti jaakui Jesusan "Tsuárturtá" tiarmiayi.</VERS>
      <VERS vnumber="39">Jesussha jaa tepan tsuntsumprua tsuemun "michatrata" Tímiayi. Tutai Nú chichamaik nuwasha michatramiayi. Nú chichamaik nantaki nincha ayurawarmiayi.</VERS>
      <VERS vnumber="40">Etsa akaikin ai ni shuari Nánkamas sunkurjai jaarmia nuna Jesusan ikiaatkarmiayi. Jesussha Jáinian chikichkiniak chikichkiniak uwejéjai antinkiar Tsuárarmiayi.</VERS>
      <VERS vnumber="41">Ti Untsurí iwianchruku armia nunasha iwianchrin Jíirkiarmiayi. Jíinkiar íwianchkia untsumainiak "Ameka Yusa Uchirínme" Jesusan tiarmiayi. Tura niisha "Jesuska Yusa anaikiamurinti" tu nékainiakui Jesus kakantar chicharak itiatmamtikiarmiayi.</VERS>
      <VERS vnumber="42">Kashin Káshik tsawaak Jesus péprunmaya jiinki atsamunam Ninki wémiayi. Tura shuarsha eakiar ni pujamunam jeariarmiayi. Tura iijiai tuke pujusat tusar emetataitsar wakeriarmiayi.</VERS>
      <VERS vnumber="43">Túmain Jesus Tímiayi "Yus ii Enentáin akupkatajtsa wakera Nú shiir chichaman Chíkich péprunam matsatainia nunasha ujaktiniaitjai. Nu Túrata tusa akupkamuitjai" Tímiayi.</VERS>
      <VERS vnumber="44">Tuma asamtai Kariréa nunkanam Israer-shuar iruntai jeanam Jesus tuke etserki wémiayi.</VERS>
    </CHAPTER>
    <CHAPTER cnumber="5">
      <VERS vnumber="1"> Chíkich tsawantai Jesus Jinisarít antumianka tutainium Káanmatkari pujai ti Untsurí shuar, Yusa chichamen antuktai tusar wakeruiniak Jesusai Káunkarmiayi. Antuktai tusar wakeruiniak kae ajattsarmiayi.</VERS>
      <VERS vnumber="2">Tura Jimiará kanun antumiankan Káanmatkariin tepan Wáinkiarmiayi. Ni nérenniurinkia Jíinkiar ni nekarin Nijiá pujuinia asamtai Kánuka ankant ármiayi.</VERS>
      <VERS vnumber="3">Tuma asamtai Jesus Semunka Kanuríin enkempramiayi. Tura Semunkan chicharuk "Ishichik ajapén Juruktía" Tímiayi. Nuinkia kanunam enkemas aentsun Káanmatkanam pujuinian unuiniamiayi.</VERS>
      <VERS vnumber="4">Unuiniasua amik Semunkan chicharuk "Kanu kunanam jukim neka ai ajunkatarum" Tímiayi.</VERS>
      <VERS vnumber="5">Tutai Semun Tímiayi "Túrasha, Uuntá, Káshisha tuke aju-junkuar tsawarji. Túrasha penké achikchaji. Kame aankisha Ame Támajai ajunkatjai" Tímiayi.</VERS>
      <VERS vnumber="6">Tura ajunkar namakan ti Untsurín achikiarmiayi. Túram nekasha jaanaki wémiayi.</VERS>
      <VERS vnumber="7">Tuma asamtai ni írutkamurin Chíkich kanunam pujuinian uwejéjai "winitia, Yáintkiamniuram" tusar untsukarmiayi. Niisha Táarmiayi. Túrawar Jimiará kanunam métej awajsarmiayi. Tura kanusha init wayastatuk ajamiayi.</VERS>
      <VERS vnumber="8">Nuna Túramtai Semun Pítiur Jesusan tikishmatar Tímiayi "Uuntá, wikia ti tunaitjai. Wíjiaisha itiurak pujustam?"</VERS>
      <VERS vnumber="9">Semunsha ni írutkamurijiai namakan Timiá Untsurín Wáinkiar ashamkarmiayi. Tuma asa Semunsha Nuní Tímiayi.</VERS>
      <VERS vnumber="10">Tura Sepetéu uchiri Jakupusha Juansha Semunjai pujuarmia nusha ashamkarmiayi. Tura Jesus Semunkan Tímiayi "Ashamkaip. Yamaikia namaka-achinia aintsamek aents-eau ajastatme."</VERS>
      <VERS vnumber="11">Nuyasha kanurin kukar Júkiar, Ashí takakmarincha ikiukiar Jesusan nemarki wearmiayi.</VERS>
      <VERS vnumber="12"> Ukunam Jesus Chíkich péprunam pujai tunamaru aishman taa Jesusan Wáiniak tikishmatar Nunká shushuma Pankái Jesusan Tímiayi "Uuntá, wakerutakmeka Páchitsuk Tsuáramniaitme."</VERS>
      <VERS vnumber="13">Nuna tutai Jesus antin Tímiayi "Wakerajai. Tsuaajme." Tura Nú chichamaik tunamarusha pénker ajasmiayi.</VERS>
      <VERS vnumber="14">Túrasha Jesus chicharuk "Ameka nu etserkaip, Tímiayi. Antsu Israer-shuar Patrii werim ame pénker ajasmanum Muisáis akupkamia Núnismek susata. Nujai Ashí shuar ame pénker ajasmarmin nekaawartatui" Tímiayi.</VERS>
      <VERS vnumber="15">Tura Jesusa Túramuri ti etsernamiayi. Túmakui Untsurí aents anturkataj tusar Káutkarmiayi. Tura ni sunkurincha Tsuámartaj tusar Káutiarmiayi.</VERS>
      <VERS vnumber="16">Núnisan Jesuska aents atsuiniamunam we ni Aparin áujmiayi.</VERS>
      <VERS vnumber="17"> Chíkich tsawantai Jesus unuiniak pujai Pariséu aents tura Israer-shuara jintinniurisha Kariréa péprunmayasha, Jutía péprunmayasha tura Jerusarénnumiasha Káunkarmia nu Antúu pujuarmiayi. Jaa Tsuártinian Yusa kakarmarin takakuyayi Jesus.</VERS>
      <VERS vnumber="18">Nuinkia emearun tampumprua kuatru shuar itiariarmiayi. Jesus pujamunam init awayattsar wakeriarmiayi.</VERS>
      <VERS vnumber="19">Tura shuar ti Untsurí piaku asamtai wayamnia atsumiayi. Túmaitkui yakiini wear jean urakar, aents kae ajas matsatmanum Jesus pujamunam emearun tampunam Nená itiararmiayi.</VERS>
      <VERS vnumber="20">Niin itiarmiania nu, Jesus Yusa kakarmarin takakui, Tú Enentáimtamun Jesus Nekáa emearun Tímiayi "Ame tunaarum tsankuramuitme."</VERS>
      <VERS vnumber="21">Nuinkia Israer-shuara jintinniurisha, Pariséusha ni Enentáin Enentáimsar "Jusha yait Yúsa Náarin yajauch awajtin? Warí, aya Yúsak tunaan tsankurachminkiait" tu Enentáimsarmiayi.</VERS>
      <VERS vnumber="22">Tura Jesus ni Enentáimsamurin Nekáa Tímiayi "Urukamtai Tú Enentáimprarum átum?</VERS>
      <VERS vnumber="23">Nuinkia Warí Imiá Yúpichuchit, Tsuártiniak, ni tunaari tsankuratniuk?</VERS>
      <VERS vnumber="24">Wats, Aents Ajasu tutai Wisha tunaan tsankuratniun Yusa kakarmarin takakjai. Jujai nekaatarum tusan wats itiurchat Tárumna nuna Túrattajai." Nuyá emearun chicharuk Tímiayi "Amesha wajakim, tampuram achikiam ame jeemiin Wetá."</VERS>
      <VERS vnumber="25">Nú chichamaik emearu niisha iimiainiamunman tampurin achik wajaki ni jeen Yúsan wararki wémiayi.</VERS>
      <VERS vnumber="26">Túmakui Ashí shuar ti Enentáimprar Yusa Náarin shiir awajsarmiayi. Tura ashamainiak "aentsti tujinkiamu Yamái Wáinkiaji" tiarmiayi.</VERS>
      <VERS vnumber="27"> Ukunam Jesus wekas akupniu Kuítrin-juu, naari Riwí, ni Chíkich naari Mateu, akupin akitiai jeanam pujan Wáinkiamiayi. Wáiniak "nemartusta" Tímiayi.</VERS>
      <VERS vnumber="28">Tutai Riwí wajaki takakmarinkia ikiuak Jesusan nemarsamiayi.</VERS>
      <VERS vnumber="29">Nuyá ukunam Riwí namperan Jesusan najatamiayi. Tura Untsurí akupniu Kuítrin-juu tura Chíkich shuarsha Káunkar misanam pujuarmiayi.</VERS>
      <VERS vnumber="30">Tura Pariséusha Israer-shuara jintinniurisha Jesusan tsanumpruiniak Jesusa unuiniamurin tiarmiayi "Maaj, urukamtai atumsha akupniu Kuítrin-juu ainia Nújaisha tura Chíkich yajauch shuarjaisha iruntrarum yurumprum?"</VERS>
      <VERS vnumber="31">Tutai Jesus aimkiamiayi "Shuar jaachu pénker ainiana nu Tsuákratniun atsumainiawak? Antsu jaa ainia nu Tsuákratniun atsumainiawai.</VERS>
      <VERS vnumber="32">"Wikia pénkeraitjai" tuinia nuna untsuktajtsan Táchaitjai. Antsu yajauch shuar ni Enentáin Yapajiá Winia ajasat tusan untsuajai" Tímiayi.</VERS>
      <VERS vnumber="33">Nuyá Jesusan Aníak tiarmiayi "Juanka unuiniamurisha, Pariséu unuiniamurisha yurumtsuk Yúsan áujainiatsuk. Tura ame unuiniamurmeka urukamtai ijiarma Yúsan áujainiatsu?" tiarmiayi.</VERS>
      <VERS vnumber="34">Tutai Jesus Tímiayi "Nuatma nampernum, ipiaamu ainia nu ijiarmamniakait, Yamái-nuatu pujai?</VERS>
      <VERS vnumber="35">Atsá. Wats Wisha ukunam junaktiatjai; nuinkia ijiarmatin átatui" Tímiayi.</VERS>
      <VERS vnumber="36">Tura junasha nujai métek-taku unuiniamiayi: "Yamaram Pushí tsupikiar nujai arut pushiniam anujtukminkiait? Nu Túramka yamaram Pushí yajauch ajasaintiui; Túrasha shiir anujkamu arut pushijiai mai metek yamaram Wáinkiachminiaiti.</VERS>
      <VERS vnumber="37">Núnisan nijiamanch Yamái nawamu nuap najanamu arutnum yaraachminiaiti. Túramka nijiamanch Karíak ijiakratniuiti; Túmak nijiamchisha nuap najanamusha mai metek menkainiawai.</VERS>
      <VERS vnumber="38">Tuma asamtai nijiamanch Yamái nawamu yamaram nuap najanamunam yaraatniuiti. Nu Túramka mai metek pénker átiniaiti.</VERS>
      <VERS vnumber="39">Yaunchu nawamu úmana nuka yamarman nakitrattui. "Yaunchu nawamu Imiá penkeraiti" Tiártatui" Tímiayi Jesus.</VERS>
    </CHAPTER>
    <CHAPTER cnumber="6">
      <VERS vnumber="1"> Ayampratin tsawantai Jesussha unuiniamurijiai araamunam wekasar, unuiniamurisha trikiu neren majurkutak wekainiarmiayi; tura tishisar neren yuawarmiayi.</VERS>
      <VERS vnumber="2">Nuna Túruiniakui Pariséu tiarmiayi "Maaj, atumsha ayampratin tsawantai takaschatniua nui, urukamtai takaarum?"</VERS>
      <VERS vnumber="3">Takui Jesus ayak Tímiayi "Yaunchu uunt akupin Tawitcha tura nemarniusha tsukamainiak Túrawarmia nu ántichukaitrum.</VERS>
      <VERS vnumber="4">Tawit Yusa Jeen Wayá, Yus iniaktusma tantan Yuámiayi; tura nemarniuncha ajamsamiayi. Tura nu tantancha aya Israer-shuara Pátriri Yúatin ármiayi. Tuma ain Tawitcha yajauchin Túrutsuk achikmiayi, Tímiayi.</VERS>
      <VERS vnumber="5">Wisha Aents Ajasuitkiun ayampratin tsawantan Nérenniurintjai" Tímiayi Jesus.</VERS>
      <VERS vnumber="6">Chíkich ayampratin tsawantai Israer-shuar iruntai jeanam Jesus Wayá unuiniartasa nankamamiayi. Nui shuar uweje untsuuria nu jakaa pujumiayi.</VERS>
      <VERS vnumber="7">Tura Israer-shuara jintinniurisha, Pariséusha Jesusan "yajauch Túrayi" titiai tusar wakeruiniak, "ju ayampratin tsawantai nu shuaran tsuartimpiash" tusar ii pujuarmiayi.</VERS>
      <VERS vnumber="8">Túrasha Jesuska ni Enentáimmiarin nekariarmiayi. Túmayat uweje jakaan chicharuk "Jui ajapén wajasta" Tímiayi. Tutai aishman ajapén wajasmiayi.</VERS>
      <VERS vnumber="9">Nuinkia iruniarmiania nuna Jesus Tímiayi "Enentáimpratarum. Ayampratin tsawantai yajauch Túratin, pénker Túratniujai Tuá pénkerait? Uwemtikratin, Máatniujaisha Tuá pénkerait?" Tímiayi.</VERS>
      <VERS vnumber="10">Nuyá téntakarmia nuna iis aishmankan Tímiayi "Uwejem takuitia." Aishmansha uwején takuimtai Nú chichamaik pénker ajasmiayi.</VERS>
      <VERS vnumber="11">Tura Chíkichkia ti kajerkarmiayi. Túrawar "Jesus Warí itiurkamniakit" tusar aniniaisarmiayi.</VERS>
      <VERS vnumber="12"> Nuyá Jesus Yúsan áujsataj tusa Náinnium wakamiayi. Tura nu kashi Yúsan au-aujkua tsawarmiayi.</VERS>
      <VERS vnumber="13">Tsawarmatai unuiniamurin ikiankar tuse anaikiamiayi. "Winia akatramuruitrume" Tímiayi.</VERS>
      <VERS vnumber="14">Ju ármiayi: Emka, Semun Chíkich naari Pítiur apujtusmia nu; tura Nuyá ni yachi Antres, Jakupusha, Juansha, Jiripisha, Parturumísha,</VERS>
      <VERS vnumber="15">Mateusha, Tumassha, Arpeu uchiri Jakupusha, Asump Semunsha,</VERS>
      <VERS vnumber="16">Jakupu yachi Jútassha, tura Jútas Iskariúti Jesusan ukunam surukmia nu. Nu tuse achikma ármiayi.</VERS>
      <VERS vnumber="17">Niijiai Jesus Náinniumia pakanam taawarmiayi. Nui pujusarmiayi. Nuisha Untsurí unuiniamurisha, tura Jutía nunkanmaya, tura Jerusarénnumia tura nayaantsanam ayamach Tiru, tura Setun péprunmaya ti Untsurí aents antuktaitsar pujuarmiayi. Jesus tsuarati tusar Káunkarmiayi.</VERS>
      <VERS vnumber="18">Iwianchrukusha Tsuámararmiayi.</VERS>
      <VERS vnumber="19">Jesus Tsuártinian tujinkiachu asamtai ashi shuar antintaj tusar wakeriarmiayi.</VERS>
      <VERS vnumber="20"> Ni unuiniamurin Jesus iis juna Tímiayi: ""Yusan atsumajai" Tárumna nu, Yus akupeamunam Páchitkiaitrume; tuma asamtai warasminiaitrume.'</VERS>
      <VERS vnumber="21">`Yamái tsukamarmena nu ukunam ejemartatrume. Tuma asamtai warasminiaitrume. Yamái uutrumna nu, ukunmanka wishirtatrume. Tuma asamtai warasminiaitrume.'</VERS>
      <VERS vnumber="22">`Atumin nakitramprarmatai, ajapramawarmataisha, tura Winia Aents Ajasu tutaiya Nú shuar ajasuiti tusar tsanumprutmak katsekkramkarmataisha warasminiaitrume.'</VERS>
      <VERS vnumber="23">`Túramtai nayaimpiniam ti shiir ana nu Núkap sunastin átatui tu Enentáimsarum ti warastarum. Warí, ju shuara uuntri yaunchu Yúsnan etserniun Nútiksaran yajauch awajsacharmakia.'</VERS>
      <VERS vnumber="24">`Tura Kuítrinniutiram atumsha Atumí waratairi aya yamaik waintrume. Ukunmanka waraschattarme.'</VERS>
      <VERS vnumber="25">`Atsumatsjai, tu Enentáimprumna nu, ukunmanka atsumattarme. Nuinkia waraschattarme. Yamái Wishíarmena nu, ukunmanka Wáitiakrum uuttiatrume. Nuinkia waraschattarme.'</VERS>
      <VERS vnumber="26">`Ashí aents atumin shiir awajtamkurmin aneartarum. Nujai waraschatniuitrume. Warí nuna uuntri ántar-yusnan etserin armia nuna Nútiksaran yaunchu shiir awajsarmiayi.'</VERS>
      <VERS vnumber="27"> `Winia anturtarmena nuna juna Tájarme: Ame nemasrum aneata, nakitramainia nusha shiir awajsata;</VERS>
      <VERS vnumber="28">yajauch chichartamainia nusha shiir Enentáimtusarta; katsekramainia nusha Yus áujtusarta.</VERS>
      <VERS vnumber="29">Ame yapimin ijiutmamtai Aatú yapiruisha ijiuti tusam iniaktusta; ame pushirmin jurutramkitiaj Tuíniakuisha Sákurmencha jukiti tusam iniaisata.</VERS>
      <VERS vnumber="30">Seatmana nu susata, tura áminiun jurutramainiakuisha ataksha awanturkitia tiip.</VERS>
      <VERS vnumber="31">Chíkich winia Túrutati tusam wakeramna Nútiksamek chikichcha Túrata.'</VERS>
      <VERS vnumber="32">`Iista, aya atumin anenmainia nuke aneakmesha, nusha Warí pénkera Túrarum? Yajauch shuarsha nuna Túrin ainiawai.</VERS>
      <VERS vnumber="33">Tura atumniasha pénker awajtamainia nuke pénker awajkurmesha nusha Warí pénkera Túrarum? Yajauch shuarsha nuna Túrin ainiawai.</VERS>
      <VERS vnumber="34">Awanturkimniaiti tu Enentáimtarum nuke íkiakrumsha nusha Warí pénkera Túrarum? Yajauch shuar nuamtak yajauch shuarjai awanturkimniaiti tu Enentáimsar ikianainiawai.</VERS>
      <VERS vnumber="35">Tura atumsha nemasrum aneatniuitrume, tura pénker Túratniuitrume, tura awanturkittiawai tu Enentáimtsuk ikiastiniaitrume. Túrakrumninkia Uunt Yus pénker akirmaktatrume; tura ni Uchiríntjai tu iniakmastatrume. Yuska, "yuminsajme" ticha nunasha tura yajauch shuarnasha shiir awajeawai.</VERS>
      <VERS vnumber="36">Ii Aparí waitnentramniua Nútiksarmek atumsha waitnentratarum.'</VERS>
      <VERS vnumber="37"> `Chikicha Túramuri ti Enentáimtusairap. Núnisan Yuska Atumí tunaarin iirtamsashtatui. Chikicha tunaarin "nuke asutniatniuiti" tiirap. Núnisan Yus atumin sumamtikramashtatrume. Tsankurnairatarum. Núnisan Yus tsankurtamprattawai.</VERS>
      <VERS vnumber="38">Chikichcha susata. Núnisan Yus atumin suramsattarme. Niisha pénker nekapma, tura Núkap ati tusa teeka awajas tura patas Núkap enkea emetsai amastatui. Atum Chíkich Túrarmena Nútiksan atumniasha Túrutmattarme."</VERS>
      <VERS vnumber="39">Tura nuyasha juna métek-taku chichaman ujakarmiayi: "Jii kusurusha itiurak Chíkich kusuruncha jukimniait. Mai metek waanam iniaashtatuak?</VERS>
      <VERS vnumber="40">Unuiniamua nu unuiniana nuna nankaamas áchatniuiti. Túrasha niisha ti unuimiatar unuiniana nujai métek nekaamniaiti.'</VERS>
      <VERS vnumber="41">`Itiurtsuk atumi jiin numi enketna auk iitskesha Atumí Yachí jiin tsuat enketusha iiyarum?</VERS>
      <VERS vnumber="42">Ame jiimiin numi tuke enketaisha itiurtsuk ame yatsumi jiiya Tsuátan jurustajme tame? Antraitrume! Emka ame jiimiin numi enketna nu jusata. Nuinkia paant Wáinkiattame yatsumi jiin tsuat enketna nu jurustin.'</VERS>
      <VERS vnumber="43">`Pénker numi yajauchin nereatsui; tura yajauch numi pénkeran nereatsui.</VERS>
      <VERS vnumber="44">Numisha ni neren nékanui. Tsachikniumiasha kushinkiap Júukchamniaiti. Tura naranmaya shuinia Júukchamniaiti.</VERS>
      <VERS vnumber="45">Núnisan pénker shuar ni Enentái pénker asamtai pénkeran chichaawai; tura yajauch shuar, Enentái yajauch asamtai yajauchin chichaawai. Páantchakait. Enentáin pimiutkamu ana nuyan ni wenejai chichaawai.'</VERS>
      <VERS vnumber="46">`Wi Tájana nu Túrachiatrumsha urukamtai Winia, Uunta, Túrutrum?</VERS>
      <VERS vnumber="47">Shuar winia chichamprun ántuinia nu jea jeammajai métekete. Winia anturtuk Umíana nu jujai métekete:</VERS>
      <VERS vnumber="48">Shuar jean jeamuk emka init taur kayanam ukurmai. Tura yumi ti yutuk, entsa nujankrua tukummaitiat pukukachmai kayanam ukuamu asa.</VERS>
      <VERS vnumber="49">Antsu Winia anturtukiat umiatsna nuka jujai métekete: Shuar jean jeamuk aya naikminiam jeammai. Tura entsa nujankrua tukumpram nu jeaka pukukamai. Tura mash Sáantramai." Tu unuiniamiayi Jesus.</VERS>
    </CHAPTER>
    <CHAPTER cnumber="7">
      <VERS vnumber="1"> Jesus aentsun unuiniasua amik Kapernáum péprunam wémiayi.</VERS>
      <VERS vnumber="2">Nui Rúmanmaya suntara Kapitiántri pujumiayi. Nu Kapitiáni takarniuri, ti aneamuri, jakamnia jaamiayi.</VERS>
      <VERS vnumber="3">Tura Jesusan pachis áujmatainian antuk, ame shuarum Jesusan itiartiti tura winia takarniun Tsuárturti tusa Israer-shuara uuntrin akupkamiayi.</VERS>
      <VERS vnumber="4">Niisha Jesusan weriar, umirtukat tusa ti seainiak tiarmiayi "Ju Kapitián nekas Yáintin pénkeraiti.</VERS>
      <VERS vnumber="5">Niisha yajaya apachitiat iin shiir Enentáimturmaji. Tura iruntai jean jeamtinniasha ninki chicharkaiti, tura yayawai."</VERS>
      <VERS vnumber="6">Nuyá Jesus niijiai wémiayi. Tura ni jeen jeastatuk jatemsamtai Kapitiáncha ni amikrin akatar ju titiarum tusa Jesusan akuptukarmiayi. Niisha Jesusan chicharuk juna tiarmiayi "Uuntá, ántram wayataj tu Enentáimsaip. Ame ti nankaamaku asam winia jearui wayachminiaitme.</VERS>
      <VERS vnumber="7">Tuma asakmin imia wiki Amiin jeatniun arantukjame. Ayatik "pénker Ajastí" Tákumin winia takarniusha pénker ajatrustatui.</VERS>
      <VERS vnumber="8">Wi nékajai. Winia uuntur winia akuptuiniawai. Tura wisha suntaran akupenajai. Nunasha wi "Wetá" takui wéawai. Tura chikichnasha "Winitiá" tutai winiawai. Tura winia takartinian "ju Túratá" tutai Umíawai." Tu Tímiayi.</VERS>
      <VERS vnumber="9">Jesus nuna antuk ti Enentáimias ni nemarainian Tímiayi "Nekas Tájarme Israer-shuar Yúsan Tímiatrus Enentáimtinian Wáinchaitjai."</VERS>
      <VERS vnumber="10">Tura kapitiani akatramuri Jeá waketkiar, takarniuri pénker ajasun Wáinkiarmiayi.</VERS>
      <VERS vnumber="11"> Nuyá ukunam Chíkich pepru Naín tutainium ni unuiniamurijiai tura Chíkich Untsurí aentsjai Jesus wémiayi.</VERS>
      <VERS vnumber="12">Tura péprunam nuntumas jakaan iwiarsatai tusar Juínian Wáinkiamiayi. Jakáa nukuri Wájeyayi, tura uchiri jakamia Núchikiiyayi. Tura ti Untsurí nu peprunmaya niin nemarsarmiayi.</VERS>
      <VERS vnumber="13">Jesus nu wajen Wáiniak tura waitnentar "úutip" Tímiayi.</VERS>
      <VERS vnumber="14">Nuinkia Jesus jakaa enkerman tarunt antinmiayi; nuna Juíniasha wajasarmiayi. Nuinkia Jesus jakaan chicharuk "Umpa nantaktia, Tájame" Tímiayi.</VERS>
      <VERS vnumber="15">Tutai niisha nantaki pujus chichaamiayi. Tura Jesus ni nukurin "Jujú uchiram" Tímiayi.</VERS>
      <VERS vnumber="16">Tura matsamiarmia nu, nuna Wáinkiar ashamkarmiayi. Tura Yusa Náarin shiir awajsarmiayi. Tura chichainiak, "Yúsnan etserniuchukait Niisha. Ataksha Yúsnan etserin uunt ana nu tarutramji" tiarmiayi. Tura "Israer-shuarti Niiniu ájinia nuna Yáinmaktai tusa Yus tarutramji" tiarmiayi.</VERS>
      <VERS vnumber="17">Tura Ashí Jutía nunkanmayasha tura ni írutkamu nunka ármia nuyasha Jesus Túramia nuna nekaawarmiayi.</VERS>
      <VERS vnumber="18">Juan ni írutkamuri ujakam Jesus Túramun nekaamiayi. Nekáa ni írutkamurín Jímiaran untsukmiayi.</VERS>
      <VERS vnumber="19"> Tura Jesusai akupkarmiayi. "Atumsha Jesus aniastarum. Amesha nekas Kristu Yus akupkamu Tátinia Núkaitiam. Kame chikichak Nákastataj~i? titiarum. Nu Nekáa ikiuutarum' Tímiayi.</VERS>
      <VERS vnumber="20">Tutai niisha Jesusan Werí jeariar tiarmiayi "Incha imiakratin Juan akatar akuptamkaji. Amesha nekas Tátinia Núkaitiam. Chikichak Nákastataj~i? Nu nekaatai tusar wakeraji" tiarmiayi.</VERS>
      <VERS vnumber="21">Wats, nii jeawarmia nui Jesus Untsurí jaan Tsuártasa pujurmiayi. Iwianchrukuncha iwianchrin jiirki akupkatasa pujurmiayi. Tura kusuruncha iimtikmiayi.</VERS>
      <VERS vnumber="22">Tuma asa Jesus akatramun juna Tímiayi: "Waketkirum Ashí átum antukurmena nusha, Wáinkiarumna nusha ujaktarum. Kusurusha Wáinmainiawai; shutuap ainia nu pénker wekainiawai; tunamarusha Tsuámainiawai; empekusha ántuiniawai; jakaasha atak iwiaaku ajainiawai; tura Kuítrinchanumsha uwempratin chicham ujakmaiti. Juan nu ujaktarum.</VERS>
      <VERS vnumber="23">Yawetsuk Winia tuke shiir Enentáimturna Nú shuar shiir átatui" Tímiayi Jesus.</VERS>
      <VERS vnumber="24">Waketkiarmatai Jesus Juánkan pachis áujmatman antuk shuar matsamarmia nui juna Tímiayi: "Shuar atsamunmasha Warí werimiarum. Pintiu nase Umpúam Atúu we Juní we ajana nu iistai tusarmek wémarum? Juan Núnischaiti.</VERS>
      <VERS vnumber="25">Nuikia Warí werimiarum. Shuar pénker iwiarmampra iistai tusarmek wémarum? Warí, pénker iwiarmampraka uunt akupniu jeen pujuiniatsuk.</VERS>
      <VERS vnumber="26">Nuinkia Warí werimiarum. Yúsnan etserniuk werimiarum? Maa, Nú nankaamas Wáinkiarme.</VERS>
      <VERS vnumber="27">Yaunchu Yus-Chichamnum ju aarmaiti: "Winia akatramurun amiini emka akupeajai ame jintimin iwiarat tusan." Juan nu akatramuiti.</VERS>
      <VERS vnumber="28">Nekasan Tájarme, Yúsnan etserin imiakratin Juanjai nankaamas uunt atsuwiti. Túmaitiat Yus akupeamunam Páchinia nu shuarka nekas imianchaitiat, Juanjai nankaamas átatui" Tímiayi.</VERS>
      <VERS vnumber="29">Penké shuarsha, Kuítian-juusha, Juan imiaimiujai imianiarmia nu, Jesus timian antukar Yusa Náarin shiir awajsarmiayi.</VERS>
      <VERS vnumber="30">Túrasha Pariséusha Israer-shuara jintinniurisha Yus Yáintaj Támaitiat Juan imiaamujai imiancha ásar nakitrarmiayi.</VERS>
      <VERS vnumber="31">Nuinkia Uunt Jesus Tímiayi "Yamaiya aentstiram, warijiain métek árum nuna paant Títiatjarme.</VERS>
      <VERS vnumber="32">Uchijiai métek árume. Ni aijiai iruntrar nakurustaj Tukamá Tuíniawai "Námpera ainis nakurustaitsar peem umpuarji, Túrasha Jantsemáchurme. Nuyá iwiarsatniua ainis nakurustaitsar íwiareakur kantamtai Kantamáaji, Túrasha átum uutcharme." Tu Tuíniawai.</VERS>
      <VERS vnumber="33">Atumsha Núnisaitrume. Kame Juan Núkap yurumtsuk úmutsuk wekaimiayi. Túmakui átumka "iwianchrukuiti" Tímiarme.</VERS>
      <VERS vnumber="34">Nuyá Wisha Aents Ajasan Támajai. Tura Yurumá úmakuisha "ti yurumin tura ti nampenaiti; kame Ashí yajauch shuaran tura Kuítian-juu amikrinti" Túrutrume.</VERS>
      <VERS vnumber="35">Wats, nekas neka ainia nu, Yusa nekatairin iniakmainiawai." Tu Tímiayi.</VERS>
      <VERS vnumber="36"> "Winí Yurumáitia" tusa Pariséu Jesusan ipiaamiayi. Tutai Jesus ni jeen Werí misanam pujusmiayi.</VERS>
      <VERS vnumber="37">Nuinkia nu péprunmaya yajauch nuwa, Jesus Pariséu jeen Yurumáttsa weyi Táman antuk, Kayá mutinium kunkuin asuiti aimkiamun Takukí jearmiayi.</VERS>
      <VERS vnumber="38">Tura uutki Jesusa nawen pujuras neajkijiai nijiarmiayi. Tura intiashijiai japirmiayi; Nuyá nawenam mukuta kunkuinian ni nawen ukatramiayi.</VERS>
      <VERS vnumber="39">Pariséu Jesusan ipiaamia nu, nuna Wáiniak juna Enentáimsamiayi: "Ju nekas Yúsnan etserniuitkiunka, ju yajauch nuwa ántiana nuna nekaawainti. Warí, niisha netse nuwachukait" tu Enentáimsamiayi.</VERS>
      <VERS vnumber="40">Nuinkia Jesus Pariséun chicharuk Tímiayi "Semunká, ámin titiaj tusan wakerajai." Tutai Pariséu chichaak "Turuttiá, Uuntá" Tímiayi.</VERS>
      <VERS vnumber="41">Tutai Jesus Tímiayi "Kuítian ikiamniun Jimiará aishman tumashmakarmiayi. Chíkich kiniantus (500) tura Chíkichka aya senkuentak tumashmakmiayi.</VERS>
      <VERS vnumber="42">Akiktin tsawant jeamtai Mái-metek takakcha ármiayi. Tuma asamtai Kuítian ikiamin ni tumashrin Mái-metek Asakátrarmiayi. Wats, Turuttiá Tú aishmanka ikiamniun nekas aneamia?" Tímiayi.</VERS>
      <VERS vnumber="43">Tutai Semun Tímiayi "Enta, Núkap tumashrin tsankuramia nu."</VERS>
      <VERS vnumber="44">Tutai Jesus Tímiayi "Nekas tame." Nuinkia nu nuwan iis Semunkan Tímiayi "Ju nuwa Wáintsumek. Ame jeemiin wayamtai winia nawer nijiartin entsa suruschamame; antsu ju nuwaka nawerun neajkijiai nijiarturai, tura intiashijiai japirturai.</VERS>
      <VERS vnumber="45">Mukutam áujtuschamame; antsu ninkia nawerun tuke mukutui.</VERS>
      <VERS vnumber="46">Winia muukaruisha asuiti ikiurtuschamame; antsu ninkia nawerui kunkuin asuitin ukatrurai.</VERS>
      <VERS vnumber="47">Nu tuma asamtai Tájame, niisha Winia ti anentu asamtai ni tunaari Untsurí ana nu tsankuramuiti. Tura tunaar ishichik awai tau tsankuramu ana nuka ishichik anenkratniuiti." Tu Tímiayi Jesus.</VERS>
      <VERS vnumber="48">Nuinkia nuwan Tímiayi "Ame tunaarum tsankuramuitme."</VERS>
      <VERS vnumber="49">Tura Chíkich ipiaamu Jesusjai misanam pujuarmiania nu "Jusha ya asan tunaancha tsankurea?" nuamtak tunainiarmiayi.</VERS>
      <VERS vnumber="50">Tura Jesus nuwan chicharuk""Uwemtikiartiniaiti" tu Enentáimturu asam uwempraitme. Shiir Wetá" Tímiayi.</VERS>
    </CHAPTER>
    <CHAPTER cnumber="8">
      <VERS vnumber="1"> Nuyá Untsurí péprunam Jesus Wekaráktak Yus akupeana nuna shiir chichaman etserkini wekaimiayi. Tura ni unuiniamuri tuse ármia nu nemarsarmiayi.</VERS>
      <VERS vnumber="2">Yaunchu Untsurí nuwa jaa armia nuna tura iwianchruku armia nunasha Jesus Tsuárarmiayi. Nu nuwasha Niin nemarsarmiayi. Nusha ju ármiayi: Maktaranmaya Marí, siati íwianch Jíirkimiuyania nusha</VERS>
      <VERS vnumber="3">tura uunt akupin Erutisa takarniuri Chusa nuwé Juancha, tura Susancha; tura Chíkich Untsurí ni takakmarin Súsar Jesusan Yáinkiarmiayi.</VERS>
      <VERS vnumber="4"> Untsurí péprunmaya Jesusan iistai tusar Jíinkiarmiayi. Tura Untsurí Káunkarmatai ju métek-taku chichaman Jesus unuiniamiayi:</VERS>
      <VERS vnumber="5">"Atsaamin atsaamprataj tusa Jíinkimiayi. Atsaamki wesa Jinkiái Jintiá iniaararmiayi. Túrunamtai weenak najakarmiayi. Nuyá chinki tariar yuawarmiayi.</VERS>
      <VERS vnumber="6">Chíkich Jinkiái kaya írunmanum iniaararmiayi. Nu Jinkiái tsapainiar, Wárik nantu sukuam Kárarmiayi.</VERS>
      <VERS vnumber="7">Chíkich Jinkiái jankiniam iniaararmiayi. Tura jankisha Jinkiáisha Mái-metek tsapainiar, janki kankar ajakramiayi.</VERS>
      <VERS vnumber="8">Tura Chíkich Jinkiáisha pénker nunkanam iniaararmiayi. Tura tsapainiar, pénker nerekar Chíkichkia siansha (100) nerekarmiayi." Tuasua amik kakantar chichaak Jesus Tímiayi "Kuishim ákuinkia antuktarum."</VERS>
      <VERS vnumber="9">Nuyá ni unuiniamuri Jesusan aniak tiarmiayi "Ju métek-taku chicham tamena nu warintkumea tame?"</VERS>
      <VERS vnumber="10">Tutai Jesus Tímiayi "Atumnia Yus ni akuptairin nekaachma ana nuna nekamtikramprume. Tura chikichnaka, Wáiniainiayat kusurua Núnin ártí tusan, tura ántuiniayat nekaacharat tusan aya métek-taku chichamjai jintintiatjai," Tímiayi.</VERS>
      <VERS vnumber="11">`Wats, ju nekaatarum, Tímiayi. Jinkiáisha Yusa chichamen nakumui.</VERS>
      <VERS vnumber="12">Jintiá iniaaru tana nuka shuar aya ántana nuna nakumui. Yúsan nekas Enentáimtus uwempracharti tusa íwianch Wárik taa nu chichaman ni Enentáiyan Júawai.</VERS>
      <VERS vnumber="13">Kayanam iniaaru tana nuka shuar antuk waras umiana nuna nakumui. Tura Nú shuar kankape Atsá asamtai, ishichik tsawantinin umikiar itiurchatan Wáinkiar Wárik kanainiawai.</VERS>
      <VERS vnumber="14">Jankiniam iniaaru tana nuka tuke Enentáijiai Umíatsna nuna nakumui. Nu shuarsha ántuiniawai, Túrasha ni wakeramurijiai wekainiawai. Ju nunkanman ana nuna ti Páchiniakui, tura Kuítian ti wakeruiniakui, warastinniak Enentáimtuiniakui, Yus-Chicham ni Enentáin takaatsui. Nujai kankarma ásar nerektinian tujintiainiawai.</VERS>
      <VERS vnumber="15">Tura Jinkiái pénker nunkanam iniaaru tana nuka shuar antuk umiinia nuna nakumui. Niisha antukarmia nuna pénker Enentáimtusar, yawetsuk umirkar ti pénker nerenawai.'</VERS>
      <VERS vnumber="16">`Shiripkin ekeemak nukuktinkiait? Peaknum waaptak ikiuschatniuiti. Antsu jeanam Wáiniana nu paant Wáinkiarat tusa Yakí ekentsatniuiti.</VERS>
      <VERS vnumber="17">Núnisan Ashí nekaachma ana nu paant átatui. Tura úukma ana nu nekanattawai. Tura iwiainiakma átatui.</VERS>
      <VERS vnumber="18">Tuma asamtai anearum pénker antuktarum. Shuar takakna nu patatsamnia átatui. Túrasha takaktsuna nu, takakjai tu Enentáimtumana nuka Jurunkíttiawai." Tu timiayi.</VERS>
      <VERS vnumber="19">Jesus pujamunam Nukurí ni yachisha tariarmiayi.</VERS>
      <VERS vnumber="20">Turamtai Jesusan tiarmiayi "Ame nukusha yatsumsha aa wajasar untsurmainiawai."</VERS>
      <VERS vnumber="21">Tutai Jesus Tímiayi "Ee, nukuruiti, yatsuruiti, tura Yus tana nuna antuk Umíana nusha winia nukuruiti, winia yatsuruiti."</VERS>
      <VERS vnumber="22"> Chíkich tsawantai Jesus ni unuiniamurijiai kanunam enkemprar "Antumian amaini wetai" Tímiayi.</VERS>
      <VERS vnumber="23">Entsanam wesar Jesus kanarmiayi. Tura aya aneachma nase ti kakaram Násentkui Chíchimi Tampá tukumar kanun init awayastatuk awajmiayi.</VERS>
      <VERS vnumber="24">Túram nuinkia Jesusan ishintiainiak "Uuntá, iisha Entsá wayaaji" tiarmiayi. Nuinkia Jesus nantaki nasencha entsancha chicharkamiayi. Nú chichamaik nasesha menkakamiayi, tura entsasha miaaku ajasmiayi.</VERS>
      <VERS vnumber="25">Nuyá ni unuiniamurin chicharuk "Urukamtai Winia Enentáimtursachuram?" Tímiayi. Tura niisha ashamainiak, ti Enentáimprar "Ausha Warí aishmankait? Nasesha entsasha Nii chicharkam umirainiatsuk" tiarmiayi.</VERS>
      <VERS vnumber="26">Kariréa nunka amaini Jatara nunkanam jeawarmiayi.</VERS>
      <VERS vnumber="27">Kanunmaya Jesus jiinkimtai nu péprunmaya aishman Niin taruntamiayi. Nu aishmansha yaunchu iwianchrukuyayi. Misú wekas, Jeá pujutsuk aents iwiarsamunam pujuyayi.</VERS>
      <VERS vnumber="28">
      </VERS>
      <VERS vnumber="29">Iwianchkia nu aishmankan ti kakaram nupet wémiayi. Tura emetatai tusar uwejencha nawencha jirujai Jinkiá wearmiayi. Túrasha tujinkiarmiayi. Niisha jiruncha Tsurí wémiayi. Tura íwianch aents atsamunam útsuk awemamiayi. Nu aishman Jesusan Wáiniak tikishmatar kakantar chicharuk "Urukamtai winiisha tarutnium, Uunt Nankaamaku Yusa Uchiri Jesusa? Winia Wáitkiarsaip tusan seajme" Tímiayi. Iwianch niin pujurun Jesus jiiki akupeam tu Tímiayi.</VERS>
      <VERS vnumber="30">Jesus nu aishmankan anias "Yáitiam?" Tímiayi. Tútai nii chichaak "Wikia Untsuríntjai" Tímiayi. Untsurí íwianch niin pujurma asa nuna Tímiayi.</VERS>
      <VERS vnumber="31">"Iin uunt Wáanam ii jiinkimiaj nuin akuptukam amutkaip" íwianch seawarmiayi Jesusan.</VERS>
      <VERS vnumber="32">Nui ishichik arantach Náinnium Untsurí kuchi shushunmak yujaarmiayi. Tura íwianch chichainiak, "Antsu kuchiniam wayatin tsankatrukta" tiarmiayi. Tutai Jesuska "Ayu, wetarum" Tímiayi.</VERS>
      <VERS vnumber="33">Nuna takui íwianch aishmannumia Jíinkiar kuchiniam wayawarmiayi. Túram kuchisha Nánatanam akaiki iniaawar entsanam utsanawarmiayi. Túrunawar jakekarmiayi.</VERS>
      <VERS vnumber="34">Kuchin Wáinniusha Túrunan Wáinkiar, ashamkar, péprunmasha tura arantcha etserkatai tusar tseke wearmiayi.</VERS>
      <VERS vnumber="35">Etserkarmatai, iyutai tusar Untsurí shuar wearmiayi. Tura Jesus pujamunam jeawar, íwianch Jíintiukiarmia Nú aishmankan pénker ajas Pushí entsar Jesusa nawen pujan Wáinkiarmiayi. Tura ashamkarmiayi.</VERS>
      <VERS vnumber="36">Iwianchruku aishman Tsuárman Wáinkiarmia nu yama taan ujakarmiayi.</VERS>
      <VERS vnumber="37">Tura ti ashamainiak Jatara nunkanmaya aents Ashí Jesusan "Wetá" tiarmiayi. Tutai Jesus kanunam enkemar wémiayi.</VERS>
      <VERS vnumber="38">Iwianch Jíintiukiarmia Nú aishman Jesusan, wisha ame wéamunam winitiaj tusa seamiayi. Tutai Jesus nuna suritiak,</VERS>
      <VERS vnumber="39">"Antsu ame jeemiin weme Yus ámin Túrutma nu Ashí etserkata" Tímiayi. Tutai aishman we Jesus niin Túramia nuna Ashí nu péprunam etserkamiayi.</VERS>
      <VERS vnumber="40"> Tura Jesus katinki Kariréanam Tatí tusar Nákas pujuarmiayi. Tuma ásar Nii waketki katinki Támatai nu aencha warasar áujsarmiayi.</VERS>
      <VERS vnumber="41">Tumai Israer-shuara iruntai Jeá uuntri Jairu naartin Támiayi. Nii taa, Jesusa nawen tikishmatar "Winia jearui waitneasam Winítrítiá" Tímiayi.</VERS>
      <VERS vnumber="42">Ni nawantri chikichik amia nu, tuse Uwí takaku, jakatasa pujakui nuna Tímiayi. Jesus "ayu" tinia weakui ti Untsurí aents nemariarmiayi. Tura Untsurí shuar kae ajas weena ásar chanuawarmiayi.</VERS>
      <VERS vnumber="43">Nui nuwa Páchitkia wémiayi. Niisha tuse Uwí numpa ajapeak Wáitias pujuyayi. Tsuákratniua nuisha ni Kuítrin Ashí ajapaitiat Tsuámarchauyayi.</VERS>
      <VERS vnumber="44">Jesusa úkuriini Winiá weantuk ni Pushirí Nánkatramurin antinmiayi. Nuna tura Nú chichamaik numpé ájapeamuncha pénker ajasmiayi.</VERS>
      <VERS vnumber="45">Nuinkia Jesus chichaak "Ya Winia antintkia?" Tímiayi. Tura "penkesha antinchajme" Tuíniakui Pítiur ni tsaniakmarijiai Jesusan chicharuk "Uuntá, ti Untsurí antinmasha, tura ti Untsurí chanunmainiasha itiura "ya Winia antintkia" tame?" Tíarmiayi.</VERS>
      <VERS vnumber="46">Tútaisha Jesus Tímiayi "Nekas Winia antintkiayi. Winia kakarmarjai Tsuárajna nuna nékajai" Tímiayi.</VERS>
      <VERS vnumber="47">Nuyá nu nuwasha, nekarayapi tusa kuranki taa Jesusa nawen tikishmatramiayi. Tura Ashí aents ántuiniamunam urukaku antinkia tura itiura Wárik pénker ajasmia nuna ujakmiayi.</VERS>
      <VERS vnumber="48">Nuinkia Jesus nuwan Tímiayi "Nawantrú, shiir Wetá. Winia nekas Enentáimtursa asam pénker ajasume."</VERS>
      <VERS vnumber="49">Jesus tuke chichas pujai uunt Jairu jeenia taa, Jáirun Tímiayi "Ame nawantrum jakayi. Unuikiartin tuke itit awajipia" Tímiayi.</VERS>
      <VERS vnumber="50">Tura Jesus nuna antuk Tímiayi "Ashamkaip. Ayatik Winia nekas Enentáimtursata. Túrakmin nawantrum pénker ajastatui" Tímiayi.</VERS>
      <VERS vnumber="51">Jeá jeawar Jesussha Niijiai Untsurí wayatniun surimkiamiayi. Antsu aya Pítrun, Jakupun, Juánnasha tura nuwachi Aparín Nukuríncha wayatniun tsankatkamiayi.</VERS>
      <VERS vnumber="52">Ashí uutainiak atakka Wáinkiashtatjapi tu uutiarmiayi. Túmainiakui Jesus penké jakaan nékayat Tímiayi "Uutirpa. Nuwachkia Jákachai, antsu kanarai" Tímiayi.</VERS>
      <VERS vnumber="53">Jakaancha urukaku ta tusar wishikrarmiayi.</VERS>
      <VERS vnumber="54">Nuyá Jesus nuwachi uwején achik, Kákantar chicharuk "Nawantru nantaktia" Tímiayi.</VERS>
      <VERS vnumber="55">Túram niisha jakayat atak iwiaaku ajasmiayi. Tura Nú chichamaik nantakmiayi; Túrunamtai Jesus "ayuratarum" Tímiayi.</VERS>
      <VERS vnumber="56">Nuwachi Aparí Nukurísha ti Enentáimprarmiayi. Tura Jesus "Ju Túramu penké etserkairap" Tímiayi.</VERS>
    </CHAPTER>
    <CHAPTER cnumber="9">
      <VERS vnumber="1"> Ni tuse unuiniamurin ikiaanak ni chichamejai iwianchrukun Enentáiyan iwianchin jiirki akupkatniun tura sunkurjai jaa Tsuártinniasha ni kakarmarin Súsarmiayi.</VERS>
      <VERS vnumber="2">"Yus akupin ajastin ujaktarum, tura jaa Tsuártarum" tinia akupkarmiayi Jesus.</VERS>
      <VERS vnumber="3">Nuyá Tímiayi "Wéakrum áyatik wetarum. Ushukrustincha, uyuncha, yurumkasha, kuitcha penké jukiirap. Aya Chikichík Pushí jukitiarum.</VERS>
      <VERS vnumber="4">Nánkamas jeanam jearum wayarmeka nuin pujustarum. Nuin pujusrumek Chíkich péprunam wéakrum Jíinkitiarum, Tímiayi.</VERS>
      <VERS vnumber="5">Tura atumin awaintiamatniun nakitiana Nú péprunmaya jiinkirum nawemiya nunka akakekrum ikiuktiarum. Awaintiamachma paant ati tusarum nu Túratarum" Tímiayi.</VERS>
      <VERS vnumber="6">Nuyá Jíinkiar Ashí péprunam uwempratin chichaman ujakiar wearmiayi; tura Ashí péprunam Jáiniancha Tsuákiar wearmiayi.</VERS>
      <VERS vnumber="7">
      </VERS>
      <VERS vnumber="8">Uunt akupin Erutis Jesus Túramun antukmiayi. Nu Túramun Chíkich shuarka "Juan jakamunmaya nantaki Túrawai" tu wearmiayi. Chíkichkia, "yaunchu Yúsnan etserin Erías wantiniak Túrawai" tu wearmiayi. Chíkichkia, "Chíkich yaunchu etserin nantaki Túrawai" tiarmiayi. Tuma asamtai Erutis penké nekaachmiayi.</VERS>
      <VERS vnumber="9">Tura Tímiayi "Wiki, Juanka muuke tsupirkatarum, Tíchamkaj. Tuma aisha, ju shuar, ni Túramuri Ashí shuar chichainia nusha Yátsukait?" Tu Enentáimiuk "iistaj" Tímiayi.</VERS>
      <VERS vnumber="10"> Atak Jesusa akatramuri waketki taar ni Túramurin Jesusan ujakarmiayi. Nuinkia aents atsamunam Petsaitia péprunam Tíjiuch weak nui Júkiarmiayi.</VERS>
      <VERS vnumber="11">Tura penké shuar nuna nekaawar nemariarmiayi. Túram Jesus niin shiir áujsamiayi. Tura Yusa akuptairi pachis unuiniamiayi. Tura jaa armia nuna Tsuárarmiayi.</VERS>
      <VERS vnumber="12">Tura Kíakui, tuse unuiniamu Jesusan wériar tiarmiayi "Uuntá, shuar akupkachminiashit. Tíjiuch péprunmasha, Shúarnumkesha wear ni Yurumátniurin sumarmakarti, tura kanartintrin Wáinkiarti. Jui pujajnia juinkia penké atsawai" tiarmiayi.</VERS>
      <VERS vnumber="13">Tutai Jesus Tímiayi "Atumsha ayuratarum." Tutai chichainiak "Iisha aya senku tanta tura namaksha Jímiarchik takakji. Ju shuar ayuratin sumaktai tusar wétiniaitji" tiarmiayi.</VERS>
      <VERS vnumber="14">Aishmansha ti Untsurí senku mir (5000) Jeeá ámiayi. Tura Jesus ni unuiniamurin chicharainak""senkuenta senkuenta kanaarum ankant ankant pujustarum," titiarum" Tímiayi.</VERS>
      <VERS vnumber="15">Túrawarmatai Ashí pujusarmiayi.</VERS>
      <VERS vnumber="16">Nuyá senku tantan tura Jimiará namaknasha Jesus achik, yakiini iimias Yúsan yuminsamiayi. Nuyá ajamsarat tusa ni unuiniamurin Súsarmiayi.</VERS>
      <VERS vnumber="17">Ashí Yurumáwar ejemararmiayi. Tura ampirman tuse chankinnium aimkiarmiayi.</VERS>
      <VERS vnumber="18"> Jesus ni unuiniamurijiai aentsnumia kanaki pujuarmiayi. Jesus Yúsan aujsua umik ni unuiniamurin tiarmiayi "Yáiti turutainia Winia?"</VERS>
      <VERS vnumber="19">Niisha aimkiarmiayi, "Chíkich "Imiakratin Juánkaiti" turamainiawai; chikichcha "Iríasaiti" tura Chíkichkia "yaunchu Yúsnan etserin nantakniua Núiti" turamainiawai" tiarmiayi.</VERS>
      <VERS vnumber="20">Tutai "Tura atumsha Yáiti Túrutrum?" tiarmiayi. Takui Pítiur chichaak "Ameka Yusa Anaikiamuri, Kristu tutai, Núitme" Tímiayi.</VERS>
      <VERS vnumber="21">Tutai Jesus "Penké etserkairap" Tímiayi.</VERS>
      <VERS vnumber="22">Nuyá Jesus Tímiayi "Wi Aents Ajasuitjiana ju ti waitsatniuitjai. Wíi shuara uuntri, tura ni Pátriri uuntrisha tura ni jintinniurisha nakitrurar Maantuáwartatui. Túrasha iwiartusarmatai menaintiu tsawant jeamtai nantaktiatjai."</VERS>
      <VERS vnumber="23">Nuyá Ashí aentsun chicharuk juna Tímiayi "Shuar Winia nekas nemartustajtsa wakerakka ni wakeramurinkia iniaisati. Tuke tsawant ni krusri yanaki nemartusti.</VERS>
      <VERS vnumber="24">Kame shuar ju nunkanam aya pénker pujustaj Tákunka nu shuar uwemtsuk jakattawai. Antsu Winia anentu asa pénker pujustinniak Enentáimtsuna Nú shuarka nekas iwiaakman Wáinkiattawai.</VERS>
      <VERS vnumber="25">Iimiata, shuar Ashí ju nunkanam ana nuna Súmakui tura jinium wétin ákuisha itiurak pénker pujusat?</VERS>
      <VERS vnumber="26">Wi Aents Ajasuitjiana ju Winiasha tura winia chichampruncha shuar natsantraitkuinkia, winia wincharujai, winia Aparu wincharijiai tura nayaimpinmaya pénker suntara wincharijiai atak Táakun shuar natsantrurmia nuna natsantrattajai Wi.</VERS>
      <VERS vnumber="27">Tura shuar Yusa akuptairin Wáintsuk Jákachartatna nu jui pujuiniawai. Nuna nekas Tájarme" Tímiayi.</VERS>
      <VERS vnumber="28"> Nuna tuasua amik Nuyá Chíkich semanatin Yúsan áujsataj tusa Jesus Náinnium wakamiayi. Pítiur, Jakupu, Juanjai nemariarmiayi.</VERS>
      <VERS vnumber="29">Jesus auju pujus Nusháa iira ajattsarmiayi. Ni pushirisha ti puju Jíitsumir ajasmiayi.</VERS>
      <VERS vnumber="30">Nuinkia Jimiará aishman Niijiai Chicháa wajarmiayi. Nuka Muisáis Eríasjai ármiayi.</VERS>
      <VERS vnumber="31">Níincha wincha Jíitsumir téntakarmiayi. Tura Jesus Wáitias Jerusarénnum Jákatniurin amia nuna áujmatiarmiayi.</VERS>
      <VERS vnumber="32">Pítiur ni tsaniakmarijiai kari ti pujainiain Iwiáa pujuarmiayi. Tuma ásar Jesusan tura Jimiará aishmanjai Jíitsumir ajas wajainian Wáinkiarmiayi.</VERS>
      <VERS vnumber="33">Tura nu aishman Jesusan ikiuki weenai Pítiur Jesusan chicharuk "Uuntá, iisha ti shiir pujatsjik. Menaintiu aakmaktai, Aminiusha, Muisaisnasha, Eríasnasha aakmaktai" Tímiayi. Tura Pítrusha Enentáimtsuk nuna Tímiayi.</VERS>
      <VERS vnumber="34">Nuna Chicháa pujai yurankim Tarí kaput amuawarmiayi. Tura yurankim amuam ti ashamkarmiayi.</VERS>
      <VERS vnumber="35">Nuinkia yuranminmaya ju chichaamun antukarmiayi: "Juka winia aneamu Uchiruiti. Nii anturkatarum."</VERS>
      <VERS vnumber="36">Chichaamun antasua amikiar Jesus ninki wajan Wáinkiarmiayi. Nuinkia takamtak pujuarmiayi. Tura Wáinkiarmia nuna penké etserkacharmiayi.</VERS>
      <VERS vnumber="37"> Kashin tsawantai, Náinniumia Táarmatai, ti Untsurí shuar Jesus inkiuntai tusar wearmiayi.</VERS>
      <VERS vnumber="38">Nu shuarnumia chikichik aishman Jesusan untsuak Tímiayi "Uuntá, waitneasam uchir Iirtústá. Uchirsha Júchikiiti.</VERS>
      <VERS vnumber="39">Iwianch achik Núpeteam niisha Nánkamas untsumui. Tura chichichiptu ajas wenunmasha saun kaput apaawai. Iwianch niin tuke yajauch awajas ankant awajsatniun nakitiawai.</VERS>
      <VERS vnumber="40">Túmakui ame unuiniamurmin iwianchin Jíirtukit tusan seamjai. Túrasha tujinkiarmai" Tímiayi.</VERS>
      <VERS vnumber="41">Tutai Jesus Tímiayi "Yus Enentáimtichutirmin, tutupnik wekaichatirmin Urutmá tsawanttsuk atumjai pujustaj. Urutmá katsuntratjatsuk? Uchiram jui itiata" Tímiayi.</VERS>
      <VERS vnumber="42">Tura uchi winiai íwianch Nunká ajuant chichichiptu aepsamiayi. Tura Jesus iwianchin kakantar chicharkamiayi. Tura uchin pénker awajas ni aparin awantuki susamiayi.</VERS>
      <VERS vnumber="43"> Tura Ashí pujuarmia nu ti Enentáimprar "Yuska Imiá uuntchakait" tiarmiayi. Jesus Túramun ti Enentáimtu pujuiniai Jesus ni unuiniamurin Tímiayi</VERS>
      <VERS vnumber="44">"Wi Tájarmena ju pénker antuktarum. Winia Aents Ajasu Tútain surutkartatui."</VERS>
      <VERS vnumber="45">Tura Nii timia nuna unuiniamuri nekaacharmiayi. Nekaawarain tusa paantcha awajsamuyayi. Tura warinkit tusa anintrustinniasha arantukarmiayi.</VERS>
      <VERS vnumber="46">Nuyá ni unuiniamuri, yaki Imiá nankaamaku ati tusa, nuamtak mai tunai ajarmiayi.</VERS>
      <VERS vnumber="47">Tura ni Enentáimsamurin Jesus nekaamiayi. Tuma asa uchin achik ni pujamunam itiamiayi.</VERS>
      <VERS vnumber="48">Itiá Tímiayi "Winia anentuk ju uchin shiir awajeana nuka Winiasha shiir awajtawai. Tura Winia shiir awajtana nuka Winia akuptana nunasha shiir awajeawai. Kame átum nankaamantuchu Tárumna nu ti nekas nankaamantuiti' Tímiayi.</VERS>
      <VERS vnumber="49">Nuyá Juan Tímiayi "Uuntá, shuar ame Náarmin pachis iwianchin jiiki akupea nu Wáinkiámji. Tura iin Páchitkiachu asamtai nuka suritkiamji."</VERS>
      <VERS vnumber="50">Tutai Jesus Tímiayi "Antsu suritkiairap. Shuar iin nakitramachkunka iin Páchitkiawai."</VERS>
      <VERS vnumber="51"> Jesus, nayaimpiniam waketkitniuri jeatemamtai, Enentáimmia ímiatrusan Jerusarénnum we-wémiayi.</VERS>
      <VERS vnumber="52">Wesa, kanartinian Wáinkiarat tusa akatar émtikiarmiayi. Tura niisha Samaria péprunam jeawarmiayi.</VERS>
      <VERS vnumber="53">Tura Samarianmaya aentska, Jerusarénnum wéenan nekaawaru ásar itiaatniun nakitrarmiayi.</VERS>
      <VERS vnumber="54">Jesusa unuiniamuri Jakupusha Juansha nuna nekaawar, Jesusan tiarmiayi "Uuntá, Erías yaunchu Túramia Núnisrik iisha Túrat tusam wakeramek. Nayaimpinmaya ji tara Samarianmaya aentsun amukarti, Títiatjik?"</VERS>
      <VERS vnumber="55">Tutai Jesus niin iisar kakantar chicharuk Tímiayi "Atumsha atumi Enentái urukukit nuka nekamatsrume.</VERS>
      <VERS vnumber="56">Wi Aents Ajasu aentsun emesrattsan Táchaitjai. Antsu uwemtikratajtsan Táwitjai" Tímiayi. Nuyá Chíkich péprunam wearmiayi.</VERS>
      <VERS vnumber="57"> Jintiá weenai, Chíkich aishman Jesusan chicharuk "Uuntá, Tuí wétatam nuisha nemarsatjame" Tímiayi.</VERS>
      <VERS vnumber="58">Tutai Jesus Tímiayi "Kujanchmasha ni Wáarin takaktsuk. Chinkisha pasunken takaktsuk. Tura Wi Yusa Uchiríntiatan tepesan ayampratniur atsawai."</VERS>
      <VERS vnumber="59">Chíkich aishmankan Jesus "Nemartusta" Tímiayi. Tutai nii chichaak "Antsu, Uuntá, winia apar jakamtai, iwiarsa ikiuakun nemarsatjame. Nu Tsankátrúktá" Tímiayi.</VERS>
      <VERS vnumber="60">Tutai Jesus Tímiayi "Jakaa ainia nu ni shuarin iwiarsatniunka Enentáimtusarti. Tura ámeka weme Yus-shuar átin urukukit nu etserkata" Tímiayi.</VERS>
      <VERS vnumber="61">Nuyá Chíkich Tímiayi "Uuntá, nemarsataj tusan wakerajme. Túrasha Wíi shuaran emka áujsan ikiuweartaj Tsankátrúktá" Tímiayi.</VERS>
      <VERS vnumber="62">Tutai Jesus Tímiayi "Shuar arayat ukunmaani apajas iimna nu, Yus akupeana nui takaschamniaiti."</VERS>
    </CHAPTER>
    <CHAPTER cnumber="10">
      <VERS vnumber="1"> Nuyá ukunam Chíkich unuiniamurin setenta anaikiarmiayi Jesus. Tura Jímiar Jímiaran apatak émkitiarum tusa Ashí péprunam Ashí nunkanam ni wétin amia nui akupkamiayi.</VERS>
      <VERS vnumber="2">Akupeak Tímiayi "Nekas Tájarme, Yus-Chicham étserkum, Júuktinia Núnisan, aents Yus-shuar awajsatin ti awai. Tura yaki Júukat, aya ishichik takainiasha? Tuma asamtai ni takarniuri akupkat tusarum Nerentin seatarum.</VERS>
      <VERS vnumber="3">Wetarum. Atumka murikiua Núninaitrume. Uunt yawa yujamua Núninnium tsuumai ámunam akupeajrume.</VERS>
      <VERS vnumber="4">Yurumkasha, kuitcha, sapatcha Júkiirap; shuarjai Jintiá áujmamsatai tusarum wajasairap.</VERS>
      <VERS vnumber="5">Jea wayakrum emka ju titiarum: "Ju jeanam pujuinia nuna Yus shiir awajsarti."</VERS>
      <VERS vnumber="6">Nérentin "Ee, nuna wakerajai" Tákuinkia Túrunattawai. Tura "Atsá, wakeratsjai" Tákuinkia, "nuinkia Túrunashti" titiarum.</VERS>
      <VERS vnumber="7">Jeá wayattarmena Nú jeanman pujustarum. Tura ajampramsattarmena nu yuatarum. Warí, takaana nu akinkiashtinkiait. Chíkich jeanam nui werum nui werum ajairap.</VERS>
      <VERS vnumber="8">Awaintiamawartatna Nú peprunam jearmeka ajampramsartatna nu yuatarum.</VERS>
      <VERS vnumber="9">Jaa ainia nu Tsuártarum. Túrarum "Yus ju nunkanam akupin ajastin ishichik ajatemsai" nu peprunmaya shuar titiarum.</VERS>
      <VERS vnumber="10">Iksarmek itiaarmachartatna Nú peprunam jearum, Jintiá wajasrum ju titiarum,</VERS>
      <VERS vnumber="11">"Yusna nakitra asakrumin, atumi péprurinia nunka ii nawen peema japirar akakekji. Túrasha ju paant nekaatarum: Yus ju nunkanam akupkatin ishichik ajatemsai."</VERS>
      <VERS vnumber="12">Yusa nekapsatin tsawantri jeamtai nu peprunmaya shuaran ti Asutiáttawai. Yaunchu Sutumanmaya shuaran Asutiámia nujai nankaamas Asutiáttawai. Núnaka paant Tájarme Tímiayi.</VERS>
      <VERS vnumber="13">`Wáinkiatá, Kurasín péprunmayatiram. Wáinkiatá Petsaitia péprunmayatirmesha. Atumí pépruriin aents tujintiamun ti Túraitjai. Warí, yaunchu Tiru péprunmasha, Setun péprunmasha nu tujintiamu Túramuitkuinkia yaunchu ni Enentáin Yapajiáwaraayi. Túrawar Kúntuts pujutai pushin entsarar yunkunim ajakiaraayi.</VERS>
      <VERS vnumber="14">Tura atumsha aents tujintiamu Túramu Wáiniatrum yapajiachu asakrumin Tirunmaya tura Setunnumia aentsjai nankaamas Asutniáttarme.</VERS>
      <VERS vnumber="15">Tura atumsha Kapernáumnumiatirmesha, "ti nankaamantu ajasar nayaimpiniam jeattaji" tu Enentáimtsurmek. Maaj, antsu jaka matsamtainium jeattarme, auka" Tímiayi.</VERS>
      <VERS vnumber="16">Tura Jesus ni unuiniamurin junasha Tímiayi: "Atumin anturtamainiakka Winiasha anturtuiniawai; atumin nakitramainiakka Winiasha nakitruiniawai; tura Nú arant, Winia nakitrakka Winia akuptukua nunasha nakitiawai." Tú áujas Jesus niin akupkarmiayi.</VERS>
      <VERS vnumber="17"> Ukunam nu setenta unuiniamu warasar waketki Táarmiayi. Tura chichainiak "Uuntá, ame Náarmiin íwianch jiiki akupeam umirtamkamji" tiarmiayi.</VERS>
      <VERS vnumber="18">Tutai Jesus Tímiayi "Ee, Wisha nayaimpinmaya peem peetna Núnisan, uunt iwianch Satanásan akaiki iniaan Wáinkiamjai.</VERS>
      <VERS vnumber="19">Atumniaka winia kakarmarun susamjarme, napi najarmasha titin najarmasha yajauch awajtamsairum tusan; tura ii nemasri kakarmari nupetkatniuncha susamjarme.</VERS>
      <VERS vnumber="20">Túrasha íwianch umirtamkui nu Enentáimsam warasairap. Antsu Atumí naari nayaimpiniam aarma aa asamtai warastarum" Tímiayi Jesus.</VERS>
      <VERS vnumber="21">Nuinkia ni Enentáin Yusa Wakaní waramtiksam Jesus juna Tímiayi: "Aparú, Ashí nayaimpijiai nunka Uuntrinme; tuma asam ju Túrunamu ti unuimiaru Enentáimtumainia Nuyá úukuitme; antsu uchichia Núnis nankaamantuchu Enentáimtumainia Nú shuar paant awajtusuitme. Ee, Aparú, Núnik wakerichmakum. Tuma asamtai shiir Enentáimtajme, Aparú" Tímiayi.</VERS>
      <VERS vnumber="22">"Winia Apar Ashí surusuiti. Wisha ni Uchiri asamtai Winia nékarui. Tura Chíkich Winia nekas nekarainiatsui. Yus Apancha Wiki nékajai. Tura Wi wakeraj Nú shuaran winia Aparun paant awajtajai. Nú shuarsha winia Aparun nékainiawai." Tu Tímiayi Jesus.</VERS>
      <VERS vnumber="23">
      </VERS>
      <VERS vnumber="24">Nuyá ni unuiniamurin iis Tímiayi "Wi Tájarme, Untsurí Yúsnan etserniusha tura uunt akupniusha átum Yamái Wáintrum nuna Wáinkiatniun wakeruiniayatan Wáinkiacharmiayi. Tura átum Yamái ántarme nuna antuktinian wakeruiniayatan antukcharmiayi. Tura Yus achirmaku asakrumin, Wáintrumna nu ti pénkeraiti" Tímiayi.</VERS>
      <VERS vnumber="25"> Nuyá akupkamun jintinkiartin Jesus warintiak chichakat tusa wajatki werimiayi. Werí iniimiayi "Uuntá, wi tuke iwiaaku átaj takun warinia Túratniuitiaj?" Tímiayi.</VERS>
      <VERS vnumber="26">Tutai Jesus ayak "Yús-Papinium Muisáis aarmanum waritia aarmait. Waritia Enentáimiam?" Tímiayi.</VERS>
      <VERS vnumber="27">Akupkamun jintinkiartin ayak Tímiayi "Juna tawai: Ti Enentáimsam, tuke Enentáimjai Uunt Yus aneeta. Ame kakarmaram, iwiaakmarmesha Yus iiktusta. Tura ame ayashim aneamna Núnismek ame írutramurmesha aneeta. Núchakait" Tímiayi.</VERS>
      <VERS vnumber="28">Tutai Jesus Tímiayi "Pénker aimsame. Nu Túrakmeka tuke iwiaaku átatme."</VERS>
      <VERS vnumber="29">Tutai akupkamun jintinkiartin ni anintramun Kíishtumaktajtsa wakerak "Winia írutramursha ya ainia?" Tímiayi.</VERS>
      <VERS vnumber="30">Takui Jesus Tímiayi "Jerusarénnumia jintia Jirikiú péprunam jeana Nú jintianam aishman wean, kasa aishman tariar ni waririn, pushirincha kasarkarmiayi. Tura katsumkar Mayái ashirak ajuantar ikiukiarmiayi.</VERS>
      <VERS vnumber="31">Tura Israer-shuar Patri ukunman winis nu aishmankan Wáiniak aya iikian iis ikiukmiayi.</VERS>
      <VERS vnumber="32">Nuyá ukunam Patri Yáintrisha nu jintianam wesa, nu aishmankan Wáiniak, áyatik iis ikiuak wémiayi.</VERS>
      <VERS vnumber="33">Tura Nuyá Samaria nunkanmaya aishmansha nu jintianman wesa, nu aishmankan Wáiniak Ní Shuárinchunak Wáitnéntramiayi.</VERS>
      <VERS vnumber="34">Nuyá nu aishmankan weantuk ni numpamnamurin asuitijiai tura Wíniujai tsuar jaanchjiai penuarmiayi. Tura ni kawairiin ekenak jukimiayi. Tura írar kanutainiam Jukí ejé nu aishmankan pénker Wáinkiamiayi.</VERS>
      <VERS vnumber="35">Tura kashin tsawarmatai Samarianmaya aishman weak Jimiará Kuítian jusa Jeá nérenniurin susamiayi. Susa Tímiayi "Ju aishman pénker Wáitrukta. Tura wi amaajna ju Táasmataisha wi Wáketkun akiktajme" Tímiayi.</VERS>
      <VERS vnumber="36">Ayu, ámijiaisha, nu menaintiu ainiana nu, Tuá Imiá nekas katsumkamun waitnentramia?" Tímiayi Jesus.</VERS>
      <VERS vnumber="37">Takui akupkamun jintinkiartin chichaak "Entá, katsumkamun Wáitnentramia Núa" Tímiayi. Tutai Jesus Tímiayi "Amesha weme Núnismek Túrata."</VERS>
      <VERS vnumber="38"> Nuyá Jesus Jintiá wesa Chíkich péprunam jeamiayi. Nu péprunmaya nuwa naari Marta ni jeen itiaamiayi.</VERS>
      <VERS vnumber="39">Marta kai ámiayi ni naari Marí. Marisha unuiniamun anturkataj tusa Jesusa nawen pujursamiayi.</VERS>
      <VERS vnumber="40">Tura Mártaka ni takatrin ti Enentáimtak Jesusan weantuk Tímiayi "Uuntá Jesusá, winia kair takatan winiak iiktursainia nuka Enentáimtsumek? Winia Yáintá turuttia" Tímiayi.</VERS>
      <VERS vnumber="41">Tutai Jesus Tímiayi "Maaj Martá, Untsurí Túratin ana nu ti Enentáimsam itit awajtamui.</VERS>
      <VERS vnumber="42">Tura aya chikichik nekas Túratniuiti. Marikia nekas pénker ana nuna achikiai. Nusha penké jurunkishtatui" Tímiayi.</VERS>
    </CHAPTER>
    <CHAPTER cnumber="11">
      <VERS vnumber="1"> Chíkich tsawantai Jesus Yúsan áujsataj tusa atsamunam pujumiayi. Aujsua amikmatai ni unuiniamuri chikichik Niin Tímiayi "Uuntá, imiakratin Juan ni unuiniamurin unuiniamia Núnismek Yus áujsatin unuitiurta."</VERS>
      <VERS vnumber="2">Tutai Jesus Tímiayi "Yus áujkuram ju titiarum: Aparu Yus, nayaimpiniam pujamna nu, ii Aparínme. Ame Náarmincha shuar ántar pachischarti. Ashí aentsnum ame akupkatin tsawantrum wari jeati. Ame wakeramuram nayaimpiniam umikma ana Núnisan ju nunkanmasha Uminkiatí.</VERS>
      <VERS vnumber="3">Aparú, ii yurumkari Ashí tsawant amasta.</VERS>
      <VERS vnumber="4">Tura winia nemasrun tsankurajna Núnismek, Aparú, winia tunaaru tumashrisha tsankurturta. Tunáa wakeruktin tsankatrukaip. Antsu Ashí tunaanumia uwemtikrurta."</VERS>
      <VERS vnumber="5">
      </VERS>
      <VERS vnumber="6">Nuyá Jesus juna Tímiayi. "Wats, ju Titiái. Kashi ajapén amikrum werishtameash. Tura "Winia amikiur yajaya winia jearui yama tayi. Tura ajamsatniun penké takaktsujai. Tuma asamtai amikru, menaintiu apatuk Ajamprustá" Tíchatameash.</VERS>
      <VERS vnumber="7">Tura nii init pujusan chichaak "Warí, Wáitisha epenmiaiti, tura winia uchirsha wijiai Ashí tepeenawai. Itiur nantakniak amastaj. Itit awajtipia" turamchanpiash.</VERS>
      <VERS vnumber="8">Wats, paant Tájarme, niisha amikrum asa, nantaki ikiatmastinian nakitiayat, itit awajtin tusa nantaki Ashí wakeramna nuna suramsattawai.</VERS>
      <VERS vnumber="9">Tuma asamtai Tájarme: Yus seatarum; Túrakrumin suramsattarme. Eakrumka Wáinkiattarme. "Winiajai" Tákurmin awaintiamattarme.</VERS>
      <VERS vnumber="10">Seana Núnaka Suíniatsuk. Eana nuka Wáintsuk. "Winiajai" tuinia Núnaka awainiatsuk.'</VERS>
      <VERS vnumber="11">`Wats, átum uchirtintiram, ame uchiram apatkun seatmakui kayaash Súsaintiam? Namakan seatmakui Napíash Súsaintiam?</VERS>
      <VERS vnumber="12">Nujintian seatmakuisha titinkiash Súsaintiam?</VERS>
      <VERS vnumber="13">Warí, átum Imiá yajauchitirmesha Atumí uchiri pénker ana nu tuke Súchakaitrum. Atumí Apari nayaimpiniam pujana nu, seakrumninkia Nú nankaamas ni Wakanin suramsattawai." Tu unuiniamiayi.</VERS>
      <VERS vnumber="14"> Shuar iwianchruku asa chichachu ámiayi. Nuna Enentáiyan nu iwianchin Jesus jiiki akupkamiayi. Iwianch jiinkimtai chichachu chichasmiayi. Túramtai shuar nui pujuarmia nu ti Enentáimprarmiayi.</VERS>
      <VERS vnumber="15">Tura Chíkich tiarmiayi "Juka iwianchi Kapitiántri Satanásan, ni Chíkich naari Pirsepún umirniuiti. Tuma asa nuna kakarmarijiai iwianchin jiiki akupeawai."</VERS>
      <VERS vnumber="16">Tura Chíkichkia, nekas Yúsnumia taawashit tusar "Nayaimpinmaya kakaram ana nu iniakmasam aents tujintiamu Túrata" Jesusan tiarmiayi.</VERS>
      <VERS vnumber="17">Tura Jesus tu Enentáimiainian neka asa Tímiayi "Núu nunkanmayan shuar nuamtak kajernaiyakuinkia Nú nunka Wárik meserchattawak; nuamtak shuarsha ni shuarijiai kajernaiyaksha amunaikchartatuak.</VERS>
      <VERS vnumber="18">Wíniaka "Pirsepú iwianchi kakarmarijiai iwianchin jiiki akupeawai" Túruttsurmek. Tuma asamtai Tájarme, uunt iwianch Satanás naartin, ni suntarijiai kajernaiyaksha itiur tuke kakaram átin~ki?</VERS>
      <VERS vnumber="19">Tura Wi Pirsepú kakarmarijiai iwianchin jiiki akupeakuinkia, atumi shuarisha yana kakarmarijiain iwianchin jiiki akupena? Niisha "iwianchi kakarmarijiai Túrichuitji" tuiniaisha itiura Winiasha, "iwianchi kakarmarijiai Túraiti" turutminiaitrum?</VERS>
      <VERS vnumber="20">Wikia Yusa kakarmarijiai iwianchin jiikin akupeajai. Nu nekaarum Yus atumi Enentáin akupin ajasuana nu nékarme.'</VERS>
      <VERS vnumber="21">`Kakaram aishman Kíishtumaktajtsa iwiarnar wajas jeen Wáinkiui, ni wariri init ana nusha Tímiatrusan ainiawai.</VERS>
      <VERS vnumber="22">Antsu niijiai nankaamas kakaram ana nu winiakka nupetkashtatuak. Tura Kíishtumaktinian iwiar takakman jurawai. Tura Kasamkámun ni amikrin Súawai. Kakaram aishman iwianchin nakumeawai. Tura nujai nankaamas kakaram aishman Winia nakumprawai.</VERS>
      <VERS vnumber="23">Iista. Winia nemartatsna nu winia nemasruiti. Núnisan Winia Yáintsuna nuka aya itiurchat Nájateawai.'</VERS>
      <VERS vnumber="24">Nuyá Jesus juna Tímiayi: `Shuara Enentáiya íwianch jiinki ayamprataj tusa yumi penké Yútatsna nui wéawai. Tura ayampratniun Wáincha asa ataksha waketkitniun Enentáimui. "Wi Jíinkimiaj nuin waketkitjai" tawai.</VERS>
      <VERS vnumber="25">Tura waketki pénker iwiaramun tura ankant aan Wáiniui.</VERS>
      <VERS vnumber="26">Nuna Wáiniak, ni ain siati iwianchin niijiai nankaamas yajaunchin Itiá Enkemáwartatui. Túrunamtai nu shuar nuiki nuna nankaamas yajauch ajastatui." Tu Tímiayi Jesus.</VERS>
      <VERS vnumber="27"> Shuar iruniarmia nui Jesus nuna chichaa pujai, nuwa untsumuk "Ame nukun Yus ti Yáinkiai. Ni ampujén ame pujuschamkam. Amin amuntstamachmakam" Tímiayi.</VERS>
      <VERS vnumber="28">Tutai Jesus Tímiayi "Antsu ni chichamen antukar umirainia nuna, nukurjai nankaamas Yus ti Yáinkiaru ainiawai, tajai" Tímiayi.</VERS>
      <VERS vnumber="29"> Shuar Untsurí Niin Káunkarmatai Jesus Tímiayi "Yamaiya shuarka yajauch ainiawai. Yajauch ásar, chichartuiniak "Nekas Yúsnumiaitkiumka aents tujintiamua nu Túram Yusa kakarmari iniakmasta" turutainiawai. Túrasha áyatik yaunchu Junas Túrunamujai iniakmasmia nujain nekaatin ainiawai.</VERS>
      <VERS vnumber="30">Kame Junas Túrunamujai Níniwi péprunmaya shuaran yaunchu Yus ni kakarmarin iniakmasmia Núnisan yamaisha Aents Ajasu tutainjiana nu Wi Túrunamujai Yuska ni kakarmarin iniakturmastatrume.</VERS>
      <VERS vnumber="31">Yaunchu Sarumún uunt akupin pujai Sepa Núnkanmaya nuwa akupin Sarumunka chichamen nekaataj tusa ti jeashtanmaya Támiayi. Tura yamaikia Sarumunjai nankaamas pujai átumka anturtatsrume. Tuma asamtai Wi Tájarme, Yus Ashí shuaran nekapsattana nu tsawant jeamtai nu nuwa, akupniun pénker anturka asamtai, Yus iimianum pénker átatui. Antsu atumsha Winia anturtukcha asakrumin Yus iimianum yajauch átatrume.</VERS>
      <VERS vnumber="32">Tura Yúsnan etserin Junas Níniwi péprunmaya shuarnum Yus Chichaman etserkamtai nu shuar ni tunaarin Enentáimtusar Enentáin Yapajiáwarmiayi. Tura jui Yamái Junasjai nankaamas etserin pujajai. Tuma asamtai nekapsatin tsawant jeamtai Níniwinmaya shuar yamaiya shuar árumna nuna sumamtikramattarme!'</VERS>
      <VERS vnumber="33">`Shirikip ekeemakar úuktinkiait? Pitiaknumsha enkeashtiniaiti. Antsu shuar Jeá wayana nu paant iimsat tusar Yakí ekensatniuiti.</VERS>
      <VERS vnumber="34">Ame Jíimijiai Wáinkiam nujai wekasatin nekaattame. Tuma asamtai ame jiimijiai pénker ana nu Wáinkiumka pénker wekasattame; antsu ame jiimijiai yajauch ana nu Wáinkiumka, kiritniunam wekasatniua Núnisan yajauchiniam wekasattame.</VERS>
      <VERS vnumber="35">Anearta. Enentáimin Tsáapin ana nu kiritin ajaschati tusam anearam wekasata.</VERS>
      <VERS vnumber="36">Ame ayashmiin kirit ajatsuk aya Tsáapniniaitkiuinkia, shirikip paant awajea Núnisan Ashí paant Wáinkiattame" Tímiayi.</VERS>
      <VERS vnumber="37"> Jesus chichasua amikmatai Pariséu shuar, winia jearui Yurumáitia tusa untsukmiayi. Tutai Jesus Wayá misanam pujusmiayi.</VERS>
      <VERS vnumber="38">Tura Israer-shuar ikijmiartin ana nuna Túrutsuk aya pujakui Pariséusha nuna Wáiniak "maa urukamtia tura?" tu Enentáimsamiayi.</VERS>
      <VERS vnumber="39">Tura Uunt Jesus Tímiayi "Pariséutirmeka Atumí yurumtairi aya Pátatek nijiaktin ti wakeriniaitrume. Atumsha nu yurumtaijiai méteketrume. Pátatek pénker Túrarme. Tura Atumí Enentáinkia kasamkatniusha tura yajauchia nusha piakuiti.</VERS>
      <VERS vnumber="40">Enentáimcha! Warí, Ashí Pátatek Wáiniaj~i nuna Yus najanachmakia; tura init paantcha ana nunasha Yúsak najanachmakia.</VERS>
      <VERS vnumber="41">
      </VERS>
      <VERS vnumber="42">Aneartarum, Pariséutirmesha. Aya nuka méntasha, anissha tura aya apatkusha Yus Súsatin ti Enentáimprume. Nukasha tsuriasrum apatkusha tias ana Nuyá chikichik achikrum, Yúsnaiti Tátsurmek. Tura antsu nu Túratin iniaitsuk pénker wekasatniusha, Yus anenmarmena nusha pénker Enentáimsatniuitrume. Wats init, Enentáimin ana Nútiksarmek jusam susarta. Nuinkia Ashí chamir átatui.'</VERS>
      <VERS vnumber="43">`Tura aneartarum Pariséutirmesha. Yus áujtai jeanam penkeri pujutainium pujustin wakerarme. Tura Jintiá aents iimiainiamunam ti shiir áujtusarat tusarum wakerarme.'</VERS>
      <VERS vnumber="44">`Jintinniutirmesha, Pariséutirmesha Mái-metek aneartarum. Antar shiir chichamtinia! Iwiarsamu paantcha Núniniaitrume. Shuar nu nankaamaksha Nájamiat nékatsui. Núnisan shuar atumi chichame antukar yajauchia nuna nekartamtsurme."</VERS>
      <VERS vnumber="45">Nuikia Israer-shuara jintinniuri chikichik Jesusan chicharuk Tímiayi "Uuntá, nu Tákum incha yajauch chichareame."</VERS>
      <VERS vnumber="46">Tutai Jesus Tímiayi "Atumsha jintinniutiram aneartarum. Atumi akupkamurijiai Káarak ti kijin entsakchamnia Súarme. Tura átumka Yáintaj tusarum Atumí uwejejaisha penké ántiatsrume.'</VERS>
      <VERS vnumber="47">`Aneartarum Tájarme. Yaunchu Atumí uuntri Yúsnan étserniun Máawarmia nuna iwiarsamuri átum jeamniuitrume nu etserin ti pénker ásarmatai kajinmatkishtin.</VERS>
      <VERS vnumber="48">Nu Túrakrum Atumí uuntri Túrawarmia nu, "yajauchichuiti" tarume. Warí, niisha Máawarmiayi, tura atumsha Máawarai Táyatrum niijiai méteketrume. Warí, Yúsnan etserniu iwiarsamurin jeamkuram atumek sumamarme.'</VERS>
      <VERS vnumber="49">`Atumí Túramurin Nekáa Yus juna yaunchu Tímiayi: "Winia etserturniun tura winia akatramurnasha niin akuptukartatjai. Túramtai chikichnaka Máawartatui, tura chikichnaka pataatukartatui."</VERS>
      <VERS vnumber="50">Tuma asamtai Ashí ni etserniurin maamu ainia nuna, yamaiya aentstirmin Yus sumamtikramattarme. Nunka najanamunmaya Jukí</VERS>
      <VERS vnumber="51">Yamái ímiajai maamu ainia nuna, kame Apir maamunmaya Jukí Yamái Sakarías maamua Tímiajai anintrustatui. Naman maar Yus sutai ámanum tura Yus-jea ámanum ajapén atenkamunam Máawarmia Nú Sakaríasan tajai. Nu tuma asamtai Tájarme, ni etserniuri maantamnawarmia nuna Yamái matsatrumna Nútirmin aninmasartatui.'</VERS>
      <VERS vnumber="52">`Jintinniutiram aneartarum. Waiti asakatniua Núnisrumek nekas nekaatin surimiarme. Atumkesha nékatsrume. Tura nekaataj tana nusha suritiarme" Tímiayi.</VERS>
      <VERS vnumber="53">
      </VERS>
      <VERS vnumber="54">Jesus nuna takui Pariséusha, jintinniusha ti kajerkarmiayi. Tura nii tana nujai "yajauch Túrame" titiai tusar wakeruiniak Untsurí anintriarmiayi.</VERS>
    </CHAPTER>
    <CHAPTER cnumber="12">
      <VERS vnumber="1"> Nu tumai shuar ti Untsurí Káunkarmiayi. Ti kaunka ásar nawen mai-najatnai ajarmiayi. Tura Jesus ni unuiniamurin Tútan juarkimiayi. "Pariséu ántar chichamtin ainiawai. Nuka wakaprutaiya Núnisaiti. Wakaprutaikia nijiamanch yumirnium yama enkeam Páantchaiti. Tura ukunam nekaamniaiti.</VERS>
      <VERS vnumber="2">Núnisan Ashí paantcha ana nu iwiainiakma átatui. Uukma ana nusha nekaamu átatui.</VERS>
      <VERS vnumber="3">Nu tuma asamtai, kiritniunam Tímiarmena nusha Tsawái Tsáapin ajasmanum antunkattawai. Tura jea init pujusrum ishishmasrum Tímiarmena nusha áa ti paant etsernaktatui.'</VERS>
      <VERS vnumber="4">`Amikrutiram, aya ayashmin main ainia nu ashamkairap, Tájarme. Ayashmin maa Nú arantka Máashtatui.</VERS>
      <VERS vnumber="5">Tura ya nekas ashamkatniuitrum, nuna paant jintintiattajrume. Ame ayashmi maa, Nuyá ámin jinium akuptamkatniun tujintiatsna nu ashamkatarum. Ee, Yus ashamkatarum, Tájarme.'</VERS>
      <VERS vnumber="6">`Jimiará chinki Ishitiúpchich ishichik kuitjai surukchatniukait. Túrasha Yussha nu chinkin penké kajinmatkishtatui.</VERS>
      <VERS vnumber="7">Wats, ashamkairap. Untsurí chinkijiai nankaamas Yuska atumin Enentáimturmarme. Warí, ame intiashmin mash Yus nekapmaruiti.'</VERS>
      <VERS vnumber="8">`Ashí shuar Ashí iimiainiamunam Winia Aents Ajasu tutain, Winia natsantruiniatsna Núnaka, Wisha Yusa suntari iimiainiamunam natsantrashtatjai;</VERS>
      <VERS vnumber="9">antsu shuar iimiainiamunam Winia natsantrana Núnaka Wisha Yusa suntari iimiainiamunam natsantrattajai.'</VERS>
      <VERS vnumber="10">`Winia, Aents Ajasu tutain, shuar yajauch chichartakuinkia nusha tsankuramniaiti, tura Yusa Wakaníncha yajauch chicharkuinkia nuka penké tsankurachminiaiti.'</VERS>
      <VERS vnumber="11">`Wats, Israer-shuar iruntai jeanmasha, tura Israer-shuar Kapitiánniumsha, uuntnumsha juramainiakui, aninmainiakuisha warintiajak tusam ti Enentáimsáip.</VERS>
      <VERS vnumber="12">Ame aimkiatin jeamtai, Yusa Wakani ame Títiatmena nuna jintintramattawai," tu timiayi.</VERS>
      <VERS vnumber="13"> Chíkich aishman Jesusan Tímiayi "Uuntá, ii Aparí ikiurtamkimiaj nuna yatsur winiasha nakak Surustí, titia" Tímiayi.</VERS>
      <VERS vnumber="14">Tutai Jesus Tímiayi "Aishmanka, atumin nu Túratin anaikiamukaitiaj."</VERS>
      <VERS vnumber="15">Nuyá Tímiayi "Pénker Enentáimsatarum. Nii takakna Nújain shuar iwiaaku áchatniuiti. Tuma asamtai Kuítrintin ajastin aya nuke Enentáimsaip."</VERS>
      <VERS vnumber="16">Nuyá juna métek-taku chichaman unuiniak Tímiayi: "Kuítrintin aishman ni ajariyan arakan ti nukap juukmai.</VERS>
      <VERS vnumber="17">Tura "Ti nukap asamtai tuin ikiustaj. Itiurkatjak?" tu Enentáimsamiai.</VERS>
      <VERS vnumber="18">Wats, wi nékajai. Winia Ikiutái-jearun ashiran Nú nankaamas uuntan najanatjai. Tura nui Ashí ikiustajai.</VERS>
      <VERS vnumber="19">Nuinkia Untsurí uwitin shiir pujustinian ikiusman takustatjai. Tuma asamtai, ayampran, Yurumán, umaran shiir pujustatjai" timiai.'</VERS>
      <VERS vnumber="20">`Tura Yus niin chicharuk timiai "Netse. Yamái kashi jakattame. Nuinkia Imiá Núkap ikiusumna nusha yana átata?" timiai" Tímiayi.</VERS>
      <VERS vnumber="21">Nuyá Jesus Tímiayi "Shuar ninki Kuítrin ikiauntumna nu, Núnisaiti. Túrasha Yusjai iismaka Kuítrinchaiti."</VERS>
      <VERS vnumber="22"> Nuyá ni unuiniamurin Jesus juna Tímiayi: "Warí yuarik pujustaj~i tura warin entsartaj~i tusarum nuke ti Enentáimsairap.</VERS>
      <VERS vnumber="23">Yus iwiaaku átinian amasu asa yurumkancha amastatui. Tura ju ayashniasha najana asa entsataincha amastatui.</VERS>
      <VERS vnumber="24">Chinkisha Enentáimsatarum. Niisha arakmainiatsui. Juuk yurumkan ikiuiniatsui. Tuma ain Yuska ni Yurumátniurin tuke Súawai. Atumsha chinkia Nú nankaamaschakaitrum.</VERS>
      <VERS vnumber="25">Tura ya shuarak, ti Enentáimtana nujai Nú naya ajasminiait.</VERS>
      <VERS vnumber="26">Kame Yúpichuch ana nusha Túrachminiaitiatrumsha, urukamtai Chíkich ainia nusha ti Enentáimtarum?'</VERS>
      <VERS vnumber="27">`Iistá, kukujsha takaachitiat tura Nájanchitiat ti Shíirmach ainiawai. Yaunchu akupin Sarumún ti shiir iwiarmamniuitiat kukujia Tímianchauyayi.</VERS>
      <VERS vnumber="28">Iis, nupa Yamái tsakaawai tura kashin aents tsupikiar jinium Apeánáwai. Tuma ain Yus ti shiir awajeatsuk. Nuna tura asa atumniasha Nú pénker Wáitmakchattawak. Urukamtai Yus nekas Enentáimtatsrum?</VERS>
      <VERS vnumber="29">
      </VERS>
      <VERS vnumber="30">Ju nunkanam ana nu ti pachiirap. Chíkich shuar, Yúsan nékainiatsna nu, warin yuataj~i, warin umartaj~i nuna ti pachiiniawai. Tura atumsha tu Enentáimsairap. Urukatjak, tiirap. Ame Apa nayaimpiniam pujana nu, Ashí atsumarmena nuna nékawai.</VERS>
      <VERS vnumber="31">Antsu emka Yusna nu Enentáimtustarum. Túrakrumninkia atsumamna nuna Yus suramsattawai.'</VERS>
      <VERS vnumber="32">`Winia murikrutiram ashamkairap. Untsuríchuitrume. Túrasha Atumí Apari ni akuptairiin pachitmaktasa ti wakerutmarme.</VERS>
      <VERS vnumber="33">
      </VERS>
      <VERS vnumber="34">Kuítrum tui aa, nui tuke Enentáimtittiarme. Tume asamtai takakrumna nu surukrum atsumainia nu susatarum. Nuka enketai arut ajatsna nui enkeatniua Núniskete. Túrakrum nayaimpinmaya kuit amuatsna nu íkiauwearme. Nuisha kasa nu kuitian kasamkataj tusa wayachminiaiti, tura kayaasha nu kuitian Yúatniun tujintiawai.'</VERS>
      <VERS vnumber="35">
      </VERS>
      <VERS vnumber="36">`Ju Enentáimsatarum. Ni uuntri nuatnaikiatin Námpernumia taa, "uraitia" takui, takarniuri jinia ekeemakar Wárik urattiai tusar Nakáa pujuiniawai. Atumsha Núnisrumek Wi atumi Uuntri Támatai, shiir itiaatai tusarum anearum wekasatarum.</VERS>
      <VERS vnumber="37">Ni uuntri taak Iwiáa pujuinian Wáinkiarai nuka shiir pujuiniawai. Nu uuntak iwiar, "misanam pujustarum" ni takarniurin Títiatui tura yurumkan Súsartatui.</VERS>
      <VERS vnumber="38">Kashi ajapén taaksha tura tsawaana ai taaksha ni takarniurin Iwiáa pujuinian Wáinkiuinka, nu takarin shiir pujuiniawai.</VERS>
      <VERS vnumber="39">Tura jusha nekaatarum. Jeenniua nu, kasa Tátinian nékaitkiunka, Iwiáa pujusaayi. Kasa Wayá kasamkatniun suritkiaayi.</VERS>
      <VERS vnumber="40">Atumsha Núnisrumek, anearum pujustarum. Wi Aents Ajasu tutai aya aneachmanum Tátatjai" Tímiayi.</VERS>
      <VERS vnumber="41"> Nuyá Pítiur aniasmiayi "Aya ínkik unuiniartaj tusam nu métek-taku chicham Támek. Kame Ashí nekaawarat tusamek tame?' Tímiayi.</VERS>
      <VERS vnumber="42">Tutai Jesus Tímiayi "Atumsha pénker takatan Wáinniua Núnisketrume. Takatan Wáinin ni uuntri takatrin takainia nuna, Yurumátin jeamtai, ayurkamna Núiti ni uuntrin shiir umirna nu, tura pénker Enentáimtana nu.</VERS>
      <VERS vnumber="43">Ni uuntri taa, takatrin Tímiatrusan Túran Wáinkiuinkia nu Wáinniusha shiir Enentáimsamniaiti.</VERS>
      <VERS vnumber="44">Umirin asamtai, ni uuntri Ashí ni waririn Wáitrukat tusa apujsattawai. Nuna paant Tájarme.</VERS>
      <VERS vnumber="45">Tura nu takatan Wáinniusha "úuntur wau Táchattawai" tu Enentáimias, ni uuntri takarniurin yajauch awajeakuinkia tura ninki ti Yurumá, ti umar nampeakuinkia,</VERS>
      <VERS vnumber="46">nuinkia ni uuntri ni Nákachmanum aya aneachma taa ti Asutiáttawai. Umichu pujuinia nui akupkattawai.'</VERS>
      <VERS vnumber="47">`Takarin ni uuntri wakera nuna nékayat, iwiartsuk umitsuk pujakka ti awatramu átatui.</VERS>
      <VERS vnumber="48">Túrasha takarin nékachu asa, Asutniámnia Túrakka, ishichik awatnartatui. Núkap susamu ana Núnaka Núkap seawartatui. Núkap ataksamu ana Núnaka Núnisan nankaamas seawartatui.'</VERS>
      <VERS vnumber="49">`Jijiai nekapsatniua Nútiksanak nunkanam jinia ikiapartaj tusan tamajai. Tura Túrunat tusan ti wakerajai.</VERS>
      <VERS vnumber="50">Imiantinia Núnisan itiurchat ukatruktatui. Nusha Wárik amuukat tusan ti wakerajai.</VERS>
      <VERS vnumber="51">"Ashí shuar shiir pujusarat tusa Táwiti" tu Enentáimturumek. Núchaiti. Antsu shuar tesanairat tusan Táwitjai.</VERS>
      <VERS vnumber="52">Yamái jukimiutak Chikichík shuarnum senku ainia nu akannakartatui; menaintiu shuar ni shuarin Jímiaran nakitrartatui. Jímiarsha ni shuarin menaintiun nakitrartatui.</VERS>
      <VERS vnumber="53">Apasha ni Uchirín nakitrattawai. Núnisan uchisha ni Aparín nakitrattawai. Nukusha ni nawantrin nakitrattawai, nawantrisha Nukurín nakitrattawai. Tsatsarisha ni najatin nakitrattawai; najatisha tsatsarin nakitrattawai."</VERS>
      <VERS vnumber="54"> Jesus aentsun chicharuk junasha Tímiayi "Atumsha nantu akaatainmaani kiarmatai "yutuktatui" Tátsurmek. Nusha nekas Tárume.</VERS>
      <VERS vnumber="55">Tura anaarania nase Násenkamtai "séejik átatui" Tárume. Tura nekas Tárume.</VERS>
      <VERS vnumber="56">Yuranminmasha nunkanmasha Túruna nu nékarme. Túmaitiatrumsha ju tsawantai Túrunattana nusha itiura nékatsrum? Maaj, ántraitrume!"</VERS>
      <VERS vnumber="57">`Túrasha pénker ana nusha urukamtai atumek Enentáimsarum Wáintsuram?</VERS>
      <VERS vnumber="58">Irutramuram uuntnum Júramkuinkia jintia wésamek "nuamtak iwiarartai" Titiá. Túrachkumninkia akupniunam juramkittiame. Tura niisha suntarnum akuptamkattame. Tura niisha sepunam enketmattawai.</VERS>
      <VERS vnumber="59">Tura nekas tajai, nui enkemamka Ashí rearchisha akikmachkumka Jíinkishtatme" Tímiayi.</VERS>
    </CHAPTER>
    <CHAPTER cnumber="13">
      <VERS vnumber="1"> Nu tsawantin Chícham ujaktai tusar Jesusan tariarmiayi. Kariréa nunkanam Israer-shuar ni waakarin Máawar Yus susatai tusar pujuiniai, Piratu niin maa, nuna numpen waaka numpejai pachimpramun ujakarmiayi.</VERS>
      <VERS vnumber="2">Tura Jesus Tímiayi "Warí Enentáimsarum? Kariréanmaya aishman Tárumna nu, Chíkich Kariréanmaya aishmanjai nankaamas yajauch ásar Túrunawarai tu Enentáimprumek?</VERS>
      <VERS vnumber="3">Atsá; Atumí Enentái Yapajiáchkurmeka Núnisrumek atumsha jakattarme. Nuna paant Tájarme, Tímiayi.</VERS>
      <VERS vnumber="4">Tura Tiasiúchu aishman Yakí jea Seruí kupiniak iniaak nekenkarmiania nu, Warí Enentáimtarum? Chíkich Jerusarénnumia shuarjai nankaamas Tunáa ásar Túrunawarai tu Enentáimprumek?</VERS>
      <VERS vnumber="5">Atsá, Tájarme. Atumí Enentái Yapajiáchkurmeka Núnisrumek atumsha jakattarme."</VERS>
      <VERS vnumber="6"> Junasha Jesus métek-taku chichaman Tímiauyi. Júiti: Shuar ni ajariin iikiu numin araamun takakuyi. Nerekchiash tusa iyumai. Túrasha nere atsumai.</VERS>
      <VERS vnumber="7">Nuinkia ni ajarin Wáinniun timiai "Antukta, Menaintiú uwitin juna nere átai tusan Waketrú pujajai; Túrasha penké Wáinkiachjai. Ajakta. Urukamtai ántrash wajastata?"</VERS>
      <VERS vnumber="8">Tutai Ajá Wáinin timiai "Atsá, Uuntá; ju uwitin Wajastí. Wajamurin takarsatjai tura pénker nunkan matsatkatjai.</VERS>
      <VERS vnumber="9">Nujai nerekchampiash. Tura tuke nereachkuinkia nuinkia ajakta" timiai", Tímiayi.</VERS>
      <VERS vnumber="10"> Ayampratin tsawantai Israer-shuar iruntai jeanam Jesus unuiniak pujumiayi.</VERS>
      <VERS vnumber="11">Nuisha nuwa pujumiayi. Nu nuwasha Tiasiúchu uwitin tuke jaa pujumiayi. Iwianch niin yajauch awajas apuna tuke ikiaramiayi. Túramu asa Pankái nakuenkataj Tukamá penké tujinmiayi.</VERS>
      <VERS vnumber="12">Jesus nuna Wáiniak, chicharuk "Nawantrú, ame jaamurmiya ankant ajasume" Tímiayi.</VERS>
      <VERS vnumber="13">Nuna tinia ni uwejejai antinmiayi. Tura Nú chichamaik nuwasha Pankái nakuenkamiayi. Tura Yusa Náarin uunt awajsamiayi.</VERS>
      <VERS vnumber="14">Tura Jesus ayampratin tsawantai tsuaru asamtai, iruntai jea uuntri kajek iruntrarmia nuna Tímiayi "Sais tsawantin takaschatniukait; ayampratin tsawantai Tsuámartaj tusarum Táchatniuitrume. Sais tsawant ana nui Tátiniaitrume."</VERS>
      <VERS vnumber="15">Tura Jesus Tímiayi, "Antar chichamtinia! atumi waakarisha atumi umpuururisha yumi aartai tusarum ayampratin tsawantin Atíarum Júatsrumek?</VERS>
      <VERS vnumber="16">Tura ju nuwasha, atumi shuari Apraám shuarnumia akiiniaiti. Nii Tiasiúchu Uwí Satanás yajauch awajsamujai jinkiamuyayi. Nincha ayampratin tsawant ain yajauch awajsamunmaya Atíachminkiait" Tímiayi.</VERS>
      <VERS vnumber="17">Jesus nuna takui ni nemasrisha natsaararmiayi. Tura penké shuar ni pénker Túramurin Wáinkiar warasarmiayi.</VERS>
      <VERS vnumber="18"> Nuyá Jesus Tímiayi "Yusa akupeamuri warijiain métek-takuit?</VERS>
      <VERS vnumber="19">Mustasa Jinkiáijiai métek-takuiti. Mustasa jinkiaincha shuar ni ajariin araamiayi. Tsapái, tsakaak, uunt numi ajasmiayi. Ti uunt asamtai chinki ni kanawen pasunmarmiayi."</VERS>
      <VERS vnumber="20">Tura junasha Tímiayi: "Yusa akupeamuri warijiain métek-takuit?</VERS>
      <VERS vnumber="21">Tanta wakaprutaia métek-takuiti. Arinia Núkap ana nui nuwa wakaprutain ishichik Enkeámiayi. Túram Ashí wakapruamiayi." Tu Tímiayi.</VERS>
      <VERS vnumber="22">Jesus Jerusarénnum jeattsa weak Untsurí peprunam Wayá unuiniarkutak wémiayi.</VERS>
      <VERS vnumber="23"> Weai Chíkich shuar aniasmiayi "Uuntá, uwemainia nu ishichkikiait?"</VERS>
      <VERS vnumber="24">Tutai Jesus Tímiayi "Yupikiach Wáitiniam wayataj tusam ti wakeritiarum. Kame Untsurí wayataj tusar wakeriartatui, Túrasha tujinkiartatui, Tájarme.</VERS>
      <VERS vnumber="25">Jeá nérenniuri Wáitin epenmiatai, atumsha aa wajarum nu, Wáitiniam wajasrum Untsúakrum "Uuntá, uratritia" Títiatrume. Túrasha "Nékatsjarme. Tuyantskaitrum?" turamtatrume.</VERS>
      <VERS vnumber="26">Nuyá átum Títiatrume "Túrasha, Uuntá, iisha ámijiai Yurumámji, ámijiai umarmaji. Tura ii péprurincha unuiniamame."</VERS>
      <VERS vnumber="27">Túrasha nii Títiatui "Tuyantskaitrum, nékatsjarme, Tátsujrumek. Yajauch Túrintirmeka winiyanka kanaktiarum." '</VERS>
      <VERS vnumber="28">`Nuyá Apraámsha, Isaksha, Jakupsha tura Ashí Yúsnan etserin Yus akupeana nui wayawaru Wáinkiarum tura aa ajapam pujusrum ti uutkuram naim Tásarara ajattarme.</VERS>
      <VERS vnumber="29">Tura Yus akupeana nui, nantu tatainmaaniyasha nantu akaatainmaaniyasha, arakiasha, nunkaaniasha taar, imia Israer-shuarchaitiat Yurumátai tusar pujusartatui. Tura atumsha, "Apraám Shuáraitjai" Táyatrum, wayashtatrume.</VERS>
      <VERS vnumber="30">Nuisha Yamái ukunmaani ainia nusha emka ártatui; tura Yamái emka ainia nusha nuisha ukunmaani ártatui."</VERS>
      <VERS vnumber="31"> Nu tsawantai Pariséu aents Jesusan tariar tiarmiayi "Erutis mantamattsa wakerutmawai. Tuma asamtai juyanka Wetá."</VERS>
      <VERS vnumber="32">Tutai Jesus Tímiayi "Werum nu kujancham ju titiarum: "Iistá. Yamaisha ishichik tsawant iwianchin Jíikin akupkartajai; Túran jaancha Tsuárartajai. Tura ukunam amuktatjai."</VERS>
      <VERS vnumber="33">Tura Jerusarénnumaani ishichik tsawant tuke wétiniaitjai. Yúsnan etserin aya Jerusarénnuman Jákatniuiti.'</VERS>
      <VERS vnumber="34">`Jerusarénnumiatiram, Yúsnan etserin Máiniaitrume; tura Yus akatar akupturmakmania nusha kayajai tukurum Máiniaitrume! Tuma ain atash ni shiamprin etektana Núnisnak Wisha weaktasan wakerimjiarme, Túrasha nakitramarme.</VERS>
      <VERS vnumber="35">Iistarum. Atumniasha Yus ajapramaitrume. Tura "Yusa Náariin winiana nu, shiir Atí" Títiatrumna Nú tsawant jeatsain penké Wáitkiashtatrume. Nuna Tájarme" Tímiayi Jesus.</VERS>
    </CHAPTER>
    <CHAPTER cnumber="14">
      <VERS vnumber="1"> Ayampratin tsawantai Pariséu uuntri jeen Jesus Yurumáttsa wémiayi. Tura Chíkich Pariséu wariniak Túrat tusar ii pujuarmiayi.</VERS>
      <VERS vnumber="2">Nui aishman eaak-jaa Jesus pujamunam naka pujumiayi.</VERS>
      <VERS vnumber="3">Jintinniuncha Pariséuncha Jesus aniasmiayi "Warí Tárum? Ayampratin tsawantai jaa Tsuárminkiait. Tsuárchamniakait?" Tímiayi.</VERS>
      <VERS vnumber="4">Tura niisha aimtsuk pujuarmiayi. Nuinkia jaan antin Tsuármiayi. Tura "shiir Wetá" Tímiayi.</VERS>
      <VERS vnumber="5">Nuyá Pariséun chicharuk, "Atumí umpuurarisha, waakarisha waa Táurmanum akaiki iniamtai, ayampratin tsawant ain nu chichamaik Júatsrumek" Tímiayi.</VERS>
      <VERS vnumber="6">Takui aimkiatniun penké tujinkiarmiayi.</VERS>
      <VERS vnumber="7"> Ipiaamusha penkeri pujutainium pujustaitsar ti wakeruiniakui, Jesus nuna Wáiniak juna jintintramiayi:</VERS>
      <VERS vnumber="8">"Nuátnaikiatin nampernum penkeri pujutainium pujusaip. Nui pujakminkia, Chíkich ámijiai nankaamas penkéri Táchatpiash.'</VERS>
      <VERS vnumber="9">`Tura ipiatmania nu chichartamuk "Chikich iiktusta" turamchatpiash. Nuinkia Chíkich Nánkatkamu pujutainium wéakum natsartatme.</VERS>
      <VERS vnumber="10">Antsu ipiatmakmin, Nánkatkamu pujutainium Pujustá. Nuinkia ipiatmamnia nu chichartamuk "Amikru, ámeka jui penkeri pujutainium Pujustá" turamtatui. Nujai Chíkich ipiaamu ainia nu, "nekas penkerinti" turamartatui.</VERS>
      <VERS vnumber="11">Iimiata, "penkerintjai" tu Enentáimtuma nuka péejchach awajnastatui. Tura ímianchach Enentáimtúmana nuka waantu ajastiniaiti."</VERS>
      <VERS vnumber="12">Nuyá Niin ipiaamua nuna chicharuk Tímiayi "Amesha Yurumáití tusam untsuktajtsam wakerakmeka, ame amikrumsha, yatsumsha, ame shuarumsha, írutramuram Kuítrintin ainia nusha ipiaawaip. Nii ipiaamka, ataksha íksan ámin ipiatmashtatuak. Nujai akikma átatme.</VERS>
      <VERS vnumber="13">Antsu Yurumáití tusam untsuktajtsam wakerakmeka, Kuítrincha, wekaicha, shutuapsha, kusurusha ipiaawarta.</VERS>
      <VERS vnumber="14">Niisha akirmaktinian tujintiainiawai. Pénker shuar nantakiartatna nui akinkiattame. Nu tuma asamtai warastatme" Tímiayi.</VERS>
      <VERS vnumber="15"> Nu misanam pujuarmia nuya, chikichik Jesus chichaamun antuk, Jesusan Tímiayi "Yus akupeamunam pachiiniak, yurumkunka ti shiir ainti."</VERS>
      <VERS vnumber="16">Nuna takui Jesus juna jintintiamiayi: "Aishman namperan Nájanuk, Untsurí shuaran Taartí tusa akatar akupkamai.</VERS>
      <VERS vnumber="17">Yurumátin jeamtai "Winitiarum, Yurumátin jeayi" tu tiarta tusa ni takarniurin akupkamai.</VERS>
      <VERS vnumber="18">Tura winichminiaitji tusar Ashí ujakarmai. Chíkich timiai "Nunkan Yamái sumarmakjai. Iyutaj tusa wéakun winishtatjai. Tsankurturti" timiai.</VERS>
      <VERS vnumber="19">Tura Chíkich chichaak "Wisha tias waakan sumarmakjai. Nekapsatsan wakerajai. Tuma asan winishtatjai. Tsankurturti" timiai.</VERS>
      <VERS vnumber="20">Tura Chíkich chichaak "Yamái nuatnaikiajai. Tuma asan winishtatjai" timiai.</VERS>
      <VERS vnumber="21">Takarin waketki ni uuntrin Ashí nuna ujakmai. Nuna antuk niisha kajekmiayi. Tura ni takarniurin timiai "Ju péprunam pénker jintianmasha tura uchich jintiachinmasha weme, Kuítrincha tura wekaichasha, shutuapsha, kusurusha itiaarta."</VERS>
      <VERS vnumber="22">Nuyá ukunam ni takarniuri taa chicharuk "Uuntá, ame turutmiamna Nútiksanak Túramjai; Túrasha tuke ankant awai" timiai.'</VERS>
      <VERS vnumber="23">`Tutai ni uuntri chichaak "Jintianam weme, Chíkich jintiachiniam weme, Wáinmena nu Ashí awayawarta. Winia jearui piakat tusan wakerajai.</VERS>
      <VERS vnumber="24">Emka ipiaawarmajnia nuka penké Chikichkíksha wininkia Yurumáchartatui, tajarme' Tímiayi."</VERS>
      <VERS vnumber="25"> Untsurí aents Jesusjai irunki wearmiayi. Niisha nuna apajas iis juna Tímiayi:</VERS>
      <VERS vnumber="26">"Shuar ni Aparíncha, ni Nukuríncha, Nuaríncha Uchiríncha, yachincha, umaincha Wijiai nankaamas Enentáimtakka, tura shiir pujustinian wakerak Winí winitniun nakitiakka winia unuiniamur ajaschamniaiti.</VERS>
      <VERS vnumber="27">Ni wakeramurin ajakeak ni krusri yanaki nemartatsna nu winia unuiniamur ajaschamniaiti.'</VERS>
      <VERS vnumber="28">`Jea Yakí jeamtaj tusam wakerakmeka, Kuítian urutmak ajapawaintiaj tusam tura urutmajain~ki amukaintiaj tusam emka Enentáimsashtatmek.</VERS>
      <VERS vnumber="29">Túrutsuk aya ukura iniaisam amuktin tujinkiakminkia, nuna Wáiniainia nu, wishikiainiak juna tiartatui:</VERS>
      <VERS vnumber="30">"Iiskua. Nu shuar jeamtinian nankamamiayi. Túrasha amuktinian tujinkiamiayi." '</VERS>
      <VERS vnumber="31">`Tura uunt Kapitián Chíkich Kapitiánjai mesetan najanatin áchatpiash. Emka, niisha pujus, tias mir (10.000) suntarjai painti mir (20.000) suntar winiana nuna nupetkaintjash tusa Enentáimsashtatuak.</VERS>
      <VERS vnumber="32">Tujintiakka, Chíkich Kapitián jeachat pujaanak, nawamnaikiatai tusa akatar akupkashtatuak.</VERS>
      <VERS vnumber="33">Wats, "Kristu unuiniamuri ajastinjai, wi takakjana juna Warí winia itiurtawa" tu Enentáimsatniuitrume. Túrachkurmeka winia unuiniamur ajastin tujinkiarme.'</VERS>
      <VERS vnumber="34">`Weeka jeaku pénkeraiti. Tura michumarka itiurak atak pénker ati?</VERS>
      <VERS vnumber="35">Wee michumarka araakmatniunmasha yayaatsui. Tura tsuatnum ikiusmasha ántraiti. Aya ajapatniukete. Kuishim ákuinkia antuktarum" Tímiayi.</VERS>
    </CHAPTER>
    <CHAPTER cnumber="15">
      <VERS vnumber="1"> Akupniu Kuítrin-juu tura yajauch shuarsha Jesusan anturkatai tusar Tarú wearmiayi.</VERS>
      <VERS vnumber="2">Tuma asamtai Pariséusha, Israer-shuara jintinniurisha Jesusan áujmatainiak "Jusha Tunáa shuaran itiaawai tura niijiai Yurumáiniawai" tiarmiayi.</VERS>
      <VERS vnumber="3">Nuna tuiniakui Jesus ju métek-taku chichaman jintintiawarmiayi:</VERS>
      <VERS vnumber="4">"Shuar sian (100) murikiun takuschampiash. Nu Siánnumia chikichik menkakamtai nuwintia Nuíwinkia ni matsatmariin ikiuak, menkaka nuna ti eakchattawak. Wáintsuk iniaisashtatui.</VERS>
      <VERS vnumber="5">Tura Wáiniak yakainium awankek waras jeen Wáketui.</VERS>
      <VERS vnumber="6">Tura jeen Jeá ni amikrin, írutramurincha ikiaanak "Wijiai warastarum. Murikiur menkaka nuna Wáinkiajai" tawai.</VERS>
      <VERS vnumber="7">Wats, nuwintia nuiwi pénker shuar akui nayaimpiniam warastin awai. Tura antsu Chikichík yajauch shuar ni Enentáin Yapajiámtainkia, Nú nankaamas warastin átatui, Tájarme' Tímiayi.</VERS>
      <VERS vnumber="8">`Nuyá Chíkich Enentáimsatai. Nuwa tias Kuítian takakna nuna chikichik menkakamtai, Wáinkiataj tusa jinia ekeemak, jean japimiak émamkes eakchattawak.</VERS>
      <VERS vnumber="9">Tura Wáiniak ni amikrin, írutramurincha ikiaanak, "Wijiai warastarum. Kuit menkakamia nuna Wáinkiajai" tawai.</VERS>
      <VERS vnumber="10">Núnisan yajauch shuar ni Enentáin Yapajiámtai, Yusa suntari matsatmanum ti warastin awai" Tímiayi.</VERS>
      <VERS vnumber="11"> Nuyá Jesus juna unuiniamiayi: "Aishman Jimiará uchin takakuyi.</VERS>
      <VERS vnumber="12">Tura Pátatka uchi ni Aparín timiai "Apawá, surustiniaitmena nu Yamái surusta." '`Tutai ni Aparí ni Kuítrin Jímiapetek nakak mai uchin susamai.</VERS>
      <VERS vnumber="13">Ishichik tsawant nankaamasai Pátatka uchi ni waririn irur Jukí jeachat Chíkich Núnkanam wémai. Nuisha Nánkamas yajauchin Túrak Kuítrin Ashí ajapamai.</VERS>
      <VERS vnumber="14">Ni kuitri Ashí amuuka ain nu nunkanam ti tsuka ámai. Niisha Núnisan tsukariin Wáitsamai.</VERS>
      <VERS vnumber="15">Túmak takatan eaktajtsa nu nunkanmaya apachiin werimiai. Nu aishmansha kuchirin Wáitrukta tusa akupkamai.</VERS>
      <VERS vnumber="16">Uchi ti tsukamak kuchi ukatramun niisha Yuátajtsa ti wakerimiai. Túrasha penké Súcharmai.</VERS>
      <VERS vnumber="17">Tumáa pujus nuinkia Enentáimpramai. "Winia Aparuí takau shuar pénkeran ti Yurumáiniawai. Tura wikia jui tsukarui Wáitiajai.</VERS>
      <VERS vnumber="18">Wats, Aparuí waketkitjai. Tura aparun chicharkun "Apawá Yúsjaisha ámijiaisha tunaan Túrajai, titiajai.</VERS>
      <VERS vnumber="19">Ame uchiram áchamniaitjai yamaikia. Ame takarniurmea aantsanak átaj tusan wakerajai" titiajai" tu Enentáimsamai.</VERS>
      <VERS vnumber="20">Tura wajaki ni apariin waketkimiai' Tímiayi. `Tura ni Aparísha jeachat winian Wáiniak waitnentramai. Aparí tsékenki inkiun miniakak Mukunámai.</VERS>
      <VERS vnumber="21">Nuinkia Uchirísha timiai "Apawá, Yúsjaisha ámijiaisha Tunáan Túrajai. Ame uchiram áchamniaitjai." '</VERS>
      <VERS vnumber="22">`Túrasha ni Aparínkia ni takarniurin chicharuk "Ti penker Pushí itiarum aentsratarum, timiai. Tura uwejnum aweetaisha aweemtikiatarum. Tura sapatcha aweemtikiatarum.</VERS>
      <VERS vnumber="23">Túrarum waaka nueram ana nu maatarum. Námper Nájankur shiir Enentáimsar Yurumámi.</VERS>
      <VERS vnumber="24">Warí, ju winia uchir jakaapitia tu Enentáimsamjai. Túrasha iwiaakui. Menkakama nuna Wáinkiajai." Nuinkia ti warasarmai' Tímiayi.</VERS>
      <VERS vnumber="25">`Tumai Iwiái úchikia takatnum pujumai. Tura Wáketuk, Jeá nuntumas Jantsemáiniak Túntuiyamun antukmai.</VERS>
      <VERS vnumber="26">Nuinkia yaintri matsatun chikichkiniak untsuk "Warimpait?" timiai.'</VERS>
      <VERS vnumber="27">`Tura nii chichaak "Ame Yátsum tayi. Túramtai ame apa waaka nueram maatai tawai, ame yatsum pénker tau asamtai" timiai.'</VERS>
      <VERS vnumber="28">`Tura iwiai uchi kajek wayatniun nakitramai.' `Tuma asamtai ni Aparí jiintiuki "wayata" timiai.'</VERS>
      <VERS vnumber="29">`Tura uchisha Aparín chicharuk "Wisha ámin umirkun Untsurí uwitin ame takatrumin Túraitjai. Nu nékame. Túrasha winia amikrujai Námper najanatin chiipiuksha penké surichuitme.</VERS>
      <VERS vnumber="30">Tura ju ame uchiram nuwajai yajauchin Túrak ame Kuítrumin wasurkania nu Támatai, waaka nueram Máachumek" timiai.'</VERS>
      <VERS vnumber="31">`Takui Aparí chicharuk "Uchirú, ámeka wijiai tuke pujame. Tura wi takakjana nusha Ashí áminuiti.</VERS>
      <VERS vnumber="32">Tura ame yatsum Jákaiti tu Enentáimsamiaj nu iwiaakuiti. Menkaka nu yamaikia Wáinkiaji. Tuma asamtai Námper najanar waraschatniukaitiaj~i" timiai" Tímiayi.</VERS>
    </CHAPTER>
    <CHAPTER cnumber="16">
      <VERS vnumber="1"> Ju métek-taku chichamnasha Jesus ni unuiniamurin unuiniamiayi. "Kuítrintin aishmanka takatrin Wáinniuri ámai. Tura nérenniun ujainiak "Ame Wáinniuram ame Kuítrumin Nánkamas ajapeawai" tiarmai.'</VERS>
      <VERS vnumber="2">`Nuna antuk ni Wáinniurin untsuk "Warinia jusha turamainia? timiai. Yamaikia winia Wáinniur áchattame. Tuma asamtai winia Kuítrujai itiurkamea nu iniaktursata" timiai.'</VERS>
      <VERS vnumber="3">`Tutai takatan Wáinin Enentáimsamai. "Maaj, wisha itiurkatjak, timiai. Nunka Táurtinniasha jeatsjai. "Kuit surusta" Títinniasha natsamajai.</VERS>
      <VERS vnumber="4">Winia takatur atsakui yurumkan ajamprusarat tusan Túratajna nuna nekajai" tu Enentáimsamai.</VERS>
      <VERS vnumber="5">Nuyá nérenniun tumashmaku armia nuna ankant ankant untsukarmai. Emka tamia nuna chicharuk "Winia uuntur urutma tumashmakuitiam?" timiai.'</VERS>
      <VERS vnumber="6">`Niisha aimiuk "Asuitin sian taru tumashiitjai" timiai.' `Tutai takata Wáinin chicharuk "Pai. Papinium tumashrum ana nu Juá: Wárikmasmek pujusam, nu Papí jaakam, Chíkich papinium aya senkuentachik aarta" timiai.'</VERS>
      <VERS vnumber="7">`Nuyá Chíkich tumashmaku Támatai "Amesha Urutmá tumashiitiam?" timiai.' `Tutai nii chichaak "Shana sian taru tumashiitjai" timiai.' `Tutai "Pai. Papinium tumashrum ana nu Júiti. Chíkich papinium aya uchentak aarta" timiai.'</VERS>
      <VERS vnumber="8">`Nuyá takata Wáinniu uuntri nuna Nekáa "Nii yajauch Túriniaitiat Imiá Enentáimniuiti" timiai' Tímiayi. Nuyá Jesus Tímiayi `Yus-shuarjai nankaamas Yus-shuarcha aijiai ni Túratniuriniak takainiak Imiá Enentáimkia ainiawai.'</VERS>
      <VERS vnumber="9">`Ju nunkanam anankatin átsuk. Tura kuitsha aya ju nunkanmayankete. Tuma asamtai atumsha kuitrumjai "shuaran yaintaj" tu Enentáimsatarum. Kuitjai yaintin amuukamtai atumsha amuicha jeanam ipiaamu átaj tusarum Túratarum."</VERS>
      <VERS vnumber="10">`Shuar ishichik takakna nujai pénker Túrakka, Núkap takakna nujaisha pénker Túrattawai. Tura ishichik takakna nujai pénker Túrachkunka, Núkap takakna nujaisha pénker Túrashtatui.</VERS>
      <VERS vnumber="11">Tuma asamtai ju nunkanmaya anankartin kuitjai pénker Túrachkurmeka, tuke átin ana nujai takastincha itiur takastarumek?</VERS>
      <VERS vnumber="12">Takakme nuna Yus ikiatmasuiti. Nujai pénker Túrachkurminkia, atumnia átinia nuna itiurak suramsat~i?'</VERS>
      <VERS vnumber="13">`Takarniuri Jimiará uuntrintin ajastinian tujintiawai. Warí, chikichnaka aneak chikichnaka nakitrashtatuak. Chikichan umiruk chikichnaka umirkashtatui. Yussha kuitcha Mái-metek Enentáimtuschamniaitrume" Tímiayi Jesus.</VERS>
      <VERS vnumber="14">Pariséusha Kuítian anen armia nu, Ashí ni Táman antukar Jesusan wishikrarmiayi.</VERS>
      <VERS vnumber="15">Túmakui Jesus niin Tímiayi "Atumsha aents iimmianum pénker awajmamprume. Túrasha Atumí Enentáincha Yus pénker nékawai. Kame winia "nankaamantuiti" turutit tusa wakera nuna Yuska nakitiawai.'</VERS>
      <VERS vnumber="16">`Juan étsertsain Muisáis aar akupkamia nunasha tura Yúsnan etserin unuiniarmia nunasha antuktin ármiayi. Tura yamaisha Tímianiai ti shiir chicham awai. Yus akupeana nui urukukit nuka paant etserkamuiti. Tura Ashí shuar nui pachiinkiataj tusar ni kakarmarijiain ti takainiawai.'</VERS>
      <VERS vnumber="17">`Túrasha yaunchu akupkamu Ashí chicham uminkiatniuiti. Nu chicham uminkiashtinkia nayaimpisha nunkasha amukatniujai nankaamas itiurchataiti.'</VERS>
      <VERS vnumber="18">`Aishman nuarin ajapa chikichan Nuátkunka tsanirmawai. Tura nuwa ajapamu niiniurtakka nusha Núnisan tsanirmawai.'</VERS>
      <VERS vnumber="19"> `Aishman Kuítrintin ámai. Niisha Imiá shiir pushin ti kuit ainia nujai iwiarmamniuyi. Tura tuke tsawant yurumak ti kuit amia nujai namperan najanniuyi.</VERS>
      <VERS vnumber="20">Tura Kuítrincha ámai ni naari Rásaru. Niisha kuchapruku tunamaruyi. Tuke tsawant Kuítrinniu Wáitiriin pujuyi.</VERS>
      <VERS vnumber="21">Ti tsukamak Kuítrinniu misarinia kakekan yuattsa wakerimiai. Tura yawasha ni kuchaprin nukatiarmai.</VERS>
      <VERS vnumber="22">Kuítrincha jakamai. Jakamtai jaka shiir pujutainium, Apraám pujumia nui nayaimpinmaya suntar Júkiarmai. Kuítrinniusha jakamai. Jakamtai iwiarsarmai.</VERS>
      <VERS vnumber="23">Jaka pujutainium Wáitias pujus, Pankái iimias, Rásarun Apraámjai pujuinian Wáinkiamai.</VERS>
      <VERS vnumber="24">Wáiniak untsumuk "Apawá Apraamá Wáitnentrurta, timiai. Rásaruka tsara uwejejai entsan uchupir winia iniairun imichturat akupturkata. Wisha jui jinium pujusan ti waitiajai" timiai.'</VERS>
      <VERS vnumber="25">`Tutai Apraám timiai "Uchirú Enentáimpratá. Ame Nunká iwiaaku pujusam ti shiir pujumame. Antsu Rásaruka nui ti yajauch pujumai. Tura niisha yamaikia jui áyamui tura ámeka Wáitiame.</VERS>
      <VERS vnumber="26">Tura Nú arant Nánata ti uunt awai. Tuma asamtai Juyá ai wétinian wakeruiniayat tujintiainiawai. Tura aiya jui Tátinian wakeruinia nusha tujintiainiawai." '</VERS>
      <VERS vnumber="27">`Nuinkia Kuítrintin timiai "Nuinkia Apawá Apraamá, juna seajme. Winia aparu jeen Rasaru akupturkata.</VERS>
      <VERS vnumber="28">Nuisha winia yatsur senku matsatainiawai. Niisha ju Wáitsatniunam Tácharat tusa Ujákartí, Tájame" timiai.'</VERS>
      <VERS vnumber="29">`Tutai Apraám timiai "Muisáis aarman tura Yúsnan etserin aarman takakainiawai. Nuna umikiarti." '</VERS>
      <VERS vnumber="30">`Tutai Kuítrintin aimkiamai "Túrasha apawa Apraamá, antsu jakamunmaya nantaki, shuar we ujakam Enentáin Yapajiáwarainti." '</VERS>
      <VERS vnumber="31">`Tura Apraám timiai "Muisáis aarman tura Yúsnan etserin aarman anturainiachkunka jaka nantaki we ujakmasha antukchartatui" timiai." Tu áujmatsamiayi Jesus.</VERS>
    </CHAPTER>
    <CHAPTER cnumber="17">
      <VERS vnumber="1"> Jesus ni unuiniamurin juna Tímiayi, "Aentsun yajauchin Túrumtikiattana nu tuke átatui. Tura shuar ni ain tunaan wakerumtikna nu Aneartí.</VERS>
      <VERS vnumber="2">Ju shuar uchich ainia nuna yajauchinium Túrumtikna nuna Yus Imiá Asutiáttawai. Tuma asamtai nuna Túratsain uunt kayajai kuntujnum Jinkiá nayaantsanam ajunkam maak ainti.</VERS>
      <VERS vnumber="3">Túrasha atumek iimiastarum. Ame yatsum ámin Tunáa Túrutmamtainkia chicharkata; tura niisha "tsankurturta" Túramkuinkia tsankurata.</VERS>
      <VERS vnumber="4">Chikichík tsawantinin siati Túrutmamtai, tura "tsankurturta, atakka Túrashtatjai," siati Túramkuinkia, tuke tsankurata."</VERS>
      <VERS vnumber="5">Jesusa unuiniamuri Niin chicharuk "Yus Enentáimtajnia Nú nankaamas Enentáimtustin Yáinmaktá" tiarmiayi.</VERS>
      <VERS vnumber="6">Tutai Jesus Tímiayi "Mustasa Jinkiái ti Ishitiúpchich ana Núnisan ishichkisha Yus Enentáimtaitkiurmeka, sikiumuru numi wajana nu, "Wajamurmiyanka ukuiniakam nayaantsanam wajasta" Tákurmin Nú numi umirtamkainti.'</VERS>
      <VERS vnumber="7">`Atumí takarniuri arakmasua amik, waakancha iis Támatai, Nú chichamaik amesha, "Winitiá, Yurumáitiá" Tíintmek?</VERS>
      <VERS vnumber="8">Atsá. Antsu, "yurumak iwiarturata. Wi Yurumátin tura umartincha surusminiam iwiarnarta. Nuyá ame Yurumátá." Nu Tíchaintmek.</VERS>
      <VERS vnumber="9">Nii Túratin ana nunak Túratsuk. Tuma asamtai yuminsashtatme.</VERS>
      <VERS vnumber="10">Atumsha Núnisrumek Yus Túramna nu Ashí umikiam "ti penker Túraitjai" Tíchatniuitme. Antsu "aya ii Túratniuri ana nuke tura asar iikia ántraitji" Títiniaitme." Tu Tímiayi Jesus.</VERS>
      <VERS vnumber="11"> Jesus Jerusarénnum wesa Kariréa nunka ikiuki Samaria nunkanam nankaamakmiayi.</VERS>
      <VERS vnumber="12">Tura péprunam jeamtai, tias aishman ripra sunkurjai tunamaru armia nu, arant wajasarmiayi.</VERS>
      <VERS vnumber="13">Tura untsumainiak "Uunt Jesusá, waitnentrurta" tiarmiayi.</VERS>
      <VERS vnumber="14">Jesus niin Wáiniak, "Pátrii werirum iniaktumastarum" Tímiayi. Tura wésar pénker ajasarmiayi.</VERS>
      <VERS vnumber="15">Nuyá chikichik ni tsuamarman Nekáa kakantar chichaki Yusa Náarin uunt awajki waketki Jesusan tarimiayi.</VERS>
      <VERS vnumber="16">Yuminsataj tusa Jesusan tikishmatar piniakumar tepesmiayi. Nu aishmanka Samarianmayauyayi.</VERS>
      <VERS vnumber="17">Nuna Wáiniak Jesus Tímiayi "Tsuámaru Tiáschakait. Chíkich nuiwisha tui pujuinia?</VERS>
      <VERS vnumber="18">Ju yajaya aishman Nínkik Yusa naari uunt awajsataj tusa waketki tai?"</VERS>
      <VERS vnumber="19">Nuyá aishmankan Tímiayi, "Winia nekas Enentáimtursa asam pénker ajasume. Wajakim shiir weta" Tímiayi Jesus.</VERS>
      <VERS vnumber="20"> Pariséu aents Jesusan Aníak "Yusa akupeamuri urutaik ati?" tiarmiayi. Tutai Jesus Tímiayi, "Yusa akupeamuri paant Wáinkiachminiaiti. "Yamaí nankamnayi" tichamniaiti.</VERS>
      <VERS vnumber="21">"Jui awai, nuisha awai" Tíchamniaiti. Warí, Yusa akupeamurinkia atumiin pujawai" Tímiayi.</VERS>
      <VERS vnumber="22">Nuyá ni unuiniamurin chicharuk juna Tímiayi: "Tsawant jeattawai atumsha Winia Aents Ajasu tutain "aya Chikichík tsawantkesha Nii Wáinkiarkia mak" turuttiatrume. Túrasha tujinkiattarme.</VERS>
      <VERS vnumber="23">Aents Ajasu tutai "jui pujawai, nuisha pujawai" Tuíniakui weriirap. Tana nu nemariirap.</VERS>
      <VERS vnumber="24">Wi, Aents Ajasuitjiana nu Tátinian tsawantur jeamtai paant Wáitkiattarme. Peem péetuk Ashí nayaimpin Tsáapnin awajna Núnisan wi taamu paant átatui.</VERS>
      <VERS vnumber="25">Tura nu Túruntsain yamai pujuinia nu Winia nakitruiniakui ti Wáitsatniuitjai.</VERS>
      <VERS vnumber="26">Winia atak Tátiniur jeamtai, yaunchu Nuái pujumia Nú tsawantin Túrunamia Núnisan Túrunattawai.</VERS>
      <VERS vnumber="27">Yurumáwarmiayi, umararmiayi, nuatnaikiarmiayi, ni nawantri nuatnakat tusa surukarmiayi. Tumáa pujuiniai Nuái uunt kanunam enkempramtai, amaarak nu aentsnasha mash amuukarmiayi.</VERS>
      <VERS vnumber="28">Tura Sutuma péprunmasha Rauta írutramurisha Núnisaran Yusa Asutiátniuri Enentáimtutsuk pujuarmiayi. Yurumáwarmiayi, umararmiayi, sumakarmiayi, surukarmiayi, ajancha ajamarmiayi, jeancha jeammarmiayi.</VERS>
      <VERS vnumber="29">Tura Raut Sutuma péprunmaya jiinkimtai asupri tutai kaya keek Yútana aintsan nayaimpinmaya kakeetuk nu aentsun mash Máawarmiayi.</VERS>
      <VERS vnumber="30">Núnisan winia atak Tátiniur jeamtai Enentáimtsuk pujusartatui.'</VERS>
      <VERS vnumber="31">`Nu tsawant jeamtai jea yakiini pujana Nú shuar ni waririn achiktaj tusa akaikishti. Jeá wayashti. Tura kampunniunam wekaana Nú shuar ni jeen waketkishti.</VERS>
      <VERS vnumber="32">Rauta Nuarí Túrunamu Enentáimpratarum.</VERS>
      <VERS vnumber="33">Aya ju nunkanmayan Enentáimias "iwiaaku átaj" tana nu ni iwiaakmarin Emenkáktatui. Tura ju nunkanam ni iwiaakmarin emenkana nu nekas iwiaakma ana nuna Wáinkiáttawai.</VERS>
      <VERS vnumber="34">Paant Tájarme. Nú Káshitin Jimiará aishman nuu peaknuman Kanúu tepeartatui. Chikichik junaktiatui, Chíkichkia ikiunkittiawai.</VERS>
      <VERS vnumber="35">Jimiará nuwa Mái-metek nekée pujuartatui. Chikichik junaktiatui, Chíkichkia ikiunkittiawai.</VERS>
      <VERS vnumber="36">Jimiará aishman kampuniunam wekainiartatui. Chikichik junaktiatui, Chíkichkia ikiunkittiawai." Tu Tímiayi.</VERS>
      <VERS vnumber="37">Nuna antukar "Uunta tui Túrunatta?" tiarmiayi. Tutai ni chichaak "Jaka tepana nui chuan Káutkartatui."</VERS>
    </CHAPTER>
    <CHAPTER cnumber="18">
      <VERS vnumber="1"> Shuar yawetsuk Yúsan tuke áujsatniua nuna unuiniartaj tusa Jesus ju métek-taku chichaman Tímiayi:</VERS>
      <VERS vnumber="2">"Chíkich péprunam shuaran akupin amai. Nú aishman Yúsnasha ashamchauyi; Shuárnasha pénker Enentáimtichuyi.</VERS>
      <VERS vnumber="3">Tura Nú péprunam waje amai. Niisha Shuáran akupniun chicharuk "Aishman winia yajauch awajtusmania nu iirtusta" tusa tuke Waketrú pujuyi.</VERS>
      <VERS vnumber="4">Yámankamtaikkia niin anturkatniun nakitmiai. Tura ukunam Enentáimias "Wisha Yúsan ashamachiatnak Shuárnasha pénker Enentáimtichuitiatnak ju waje tana nuna Túrattajai.</VERS>
      <VERS vnumber="5">Warí niisha tuke taa itit awajtatsuk. Tuma asamtai niin kajerkaij tusan Wárik Túrattajai" timiai" Tímiayi.</VERS>
      <VERS vnumber="6">Nuyá uunt Jesus Tímiayi "Shuaran akupin yajauchiitiat nuna timiai.</VERS>
      <VERS vnumber="7">Tura Yus ti pénker asa, ni achikmarin tsawaisha, Káshisha untsuamka Nú nankaamas anturkashtatuak. Yaitsuk menkakatuak?</VERS>
      <VERS vnumber="8">Atsá, Wárik Yáinkiartatui, Tájarme. Tura Wi Aents Ajasuitjiana ju atak Támatai, shuaran tuke Winia nekas Enentáimturainia nuna Wáinkiatjash?" Tímiayi Jesus.</VERS>
      <VERS vnumber="9"> "Pénkeraitjai" tu Enentáimtumainiak chikichnaka yajauch Enentáimtiarmia nuna Jesus Nekapmá chichasmiayi. Juna Tímiayi:</VERS>
      <VERS vnumber="10">"Jimiará aishman Yusa Uunt Jeen Yus áujsatai tusar wearmai. Chíkichkia Pariséuuyi, Chíkichkia Kuítian-juuyi.</VERS>
      <VERS vnumber="11">Pariséusha wajaki Yúsan áujuk Júnis Tímiayi: "Yusrú, Chíkich aishman kasa, yajauch, tsanirmau ainia nujai métekcha asan yuminsajme. Tura ju Kuítian-juu wajana Jújaisha métekchaitjai.</VERS>
      <VERS vnumber="12">Warí, Ame akupkamna nuna iniankasan wisha Chikichík semanatinin Jimiará tsawant ijiarman áujeajai; tura wi achiajna nuna Tiásnumia chikichkiniak Yúsnaiti tusan akankan Súajai." Tu Tímiai.'</VERS>
      <VERS vnumber="13">`Tura Kuítian-juusha arant wajas, nayaimpinmaani Pankái iimsatniunkesha natsaamak, tsuntsuma, ni netsepen Awatí "Yusá, ti tunaitjai. Waitnéntrurtá" timiai.'</VERS>
      <VERS vnumber="14">`Wats Tájarme, nu Kuítian-juu shuar Yus iimmianum ni Enentái pénker awajnas ni jeen waketkimiai. Tura Pariséuka tamia Núnisan waketkimiai. Nekaatarum. Shuar nankaamantu Enentáimtumana nuka péejchach awajnastatui. Tura antsu péejchach Enentáimtumana nu, nankaamantu awajnastatui" Tímiayi Jesus.</VERS>
      <VERS vnumber="15"> Jesus antinkiarat tusar uchin itiariarmiayi. Tura Jesusa unuiniamurisha nuna Wáinkiar suritkiarmiayi.</VERS>
      <VERS vnumber="16">Tura Jesus niin untsukar Tímiayi "Uchi Winí winitin tsankamkatarum, surimkiairap. Enentáimsatarum. Uchichia aintsan Enentáimtumana Nú Shuárak Yus ni Enentáin akupin ajasminiaiti.</VERS>
      <VERS vnumber="17">Uchi ni uuntrin umira Núnisan shuar Yúsan Umíachkunka Yus ni Enentáin akupin ajaschamniaiti." Tu Tímiayi Jesus.</VERS>
      <VERS vnumber="18"> Shuara uuntri Jesusan Tarí áujsamiayi. "Uuntá, amesha pénkeraitme. Tuma asam, turuttia, warinia Túrakna tuke iwiaaku átataj?" Tímiayi.</VERS>
      <VERS vnumber="19">Tutai Jesus, "Urukamtia Winia, pénkeraitme, Túrutam? Aents pénkerka atsawai. Aya Yusak pénkeraiti.</VERS>
      <VERS vnumber="20">Tura Yus akupkamu ana nu pénker nékame. Tsanirmawairap, mankartuawairap, kasamkairap, tsanumprurairap, ame apasha, nukusha shiir Enentáimtustarum. Nusha nékame" Tímiayi.</VERS>
      <VERS vnumber="21">Tutai aishman Tímiayi "Uuntá, úchichik mash umiki tsakaruitjai."</VERS>
      <VERS vnumber="22">Jesus nuna antuk "Chikichik taatramsai, Tímiayi. Ame takakmena nu Ashí surukam Kuítrincha ainia nu susarta. Nuinkia nayaimpiniam Kuítrum átatui. Túram nemartustaj tusam winitia."</VERS>
      <VERS vnumber="23">Tura nuna antuk, nu aishman ti Kuítrintin asa ti kuntuts Enentáimpramiayi.</VERS>
      <VERS vnumber="24">Tura Kúntuts Enentáimpramtai Jesus nuna Nekáa "Kuítrintin ainia nu Yus akupeamunam pachiinkiatin ti iturchataiti, Tímiayi.</VERS>
      <VERS vnumber="25">Kamiriuka, uunt ana nu, auja jiin wayatin itiurchataiti. Tura shuar Kuítrin ti Enentáimtana nu Yus akupeamunam pachiinkiatin Nú nankaamas itiurchataiti." Tu Tímiayi.</VERS>
      <VERS vnumber="26">Tura nuna antukarmia nu tiarmiayi "Nuinkia yaki uwempramniait?"</VERS>
      <VERS vnumber="27">Tutai Jesus Tímiayi "Aents tujintiainia nuna Yuska Páchitsuk Túramniaiti."</VERS>
      <VERS vnumber="28">Nuyá Pítiur Niin chicharuk Tímiayi "Uuntá, iikia Amin nemarsataj tusar ii takakmaaka ikiukji."</VERS>
      <VERS vnumber="29">
      </VERS>
      <VERS vnumber="30">Tutai Jesus Tímiayi "Shuar Yus akupeana nuna Túrataj tusa ni jeen ikiuakka tura Núnisan ni Aparíncha, Nukuríncha, yachinkisha, nuwenkesha, Uchirínkisha ikiuakka ju nunkanmasha Núkap Wáinkiattawai nu shuar. Tura tuke iwiaaku pujustinniasha Wáinkiattawai."</VERS>
      <VERS vnumber="31"> Jesus ni tuse unuiniamurin akanki ikiaanak juna Tímiayi: "Jerusarénnum jeatemaji. Juisha Jerusarénnum Winia, Aents Ajasu tutain, Túrunatniurun Yúsnan etserin yaunchu aatrurarmia nu uminkiattawai.</VERS>
      <VERS vnumber="32">Apachnium surutkartatui. Túrawar wishikrurar, katsekrukar usukruawartatui.</VERS>
      <VERS vnumber="33">Awatiar Mantuáwartatui. Túramaitiatnak Menaintiú tsawantai nantaktiatjai" Tímiayi.</VERS>
      <VERS vnumber="34">Tura Nii Tímiania nuna nekas Túrunattawai, Tícharmiayi. Wariniak ta tusar nekaacharmiayi.</VERS>
      <VERS vnumber="35"> Jesus Jirikiú péprunam nuntumsai, nui aishman jii kusuru, Kuítian surusarat tusa Jintiá pujumiayi.</VERS>
      <VERS vnumber="36">Untsurí aents nankaamainian antuk "warinkit?" Tímiayi.</VERS>
      <VERS vnumber="37">Tutai, "Nasarétnumia Jesus nankaamawai" tiarmiayi.</VERS>
      <VERS vnumber="38">Kusurusha nuna antuk untsumuk "Jesusá, Uunt Kapitián Tawit weeachukaitiam. Tátiniuya Núchakaitiam. Winiaja waitnentrurta" Tímiayi.</VERS>
      <VERS vnumber="39">Eemak wearmiania nu chicharainiak "takamatsata" tiarmiayi. Tutaisha Nú arant untsumuk "Tawit weeachukaitiam; winiaja waitnentrurta" Tímiayi.</VERS>
      <VERS vnumber="40">Nuinkia Jesus wajas "itiatarum" Tímiayi. Tura nii Támatai,</VERS>
      <VERS vnumber="41">"Warí itiurtukat tusamea wakerutam?" Tímiayi. Tutai kusuru aimiuk "Uuntá, iimtiasan wakerajai" Tímiayi.</VERS>
      <VERS vnumber="42">Tutai Jesus chichaak "Iimtia. Winia nekas Enentáimtursa asam pénker ajasume" Tímiayi.</VERS>
      <VERS vnumber="43">Nu chichamaik kusuru iimmiayi. Tura Yusa naari uunt awajki Jesusan nemarmiayi. Tura Ashí aents nuna Wáinkiarmia nusha Yusa Náarin uunt awajsarmiayi.</VERS>
    </CHAPTER>
    <CHAPTER cnumber="19">
      <VERS vnumber="1"> Nuyá Jirikiú péprunam Wayá nui wekaikini ajamiayi.</VERS>
      <VERS vnumber="2">Nui Kuítrintin aishman ni naari Sakíu pujumiayi. Nu Sakíu Kuítian-juu uuntriyayi.</VERS>
      <VERS vnumber="3">Aents ti Káunkámtai, Sakíu ti Sútarach asa, Jesusan iistaj Tukamá tujinkiamiayi.</VERS>
      <VERS vnumber="4">Tuma asa Jesus nuke nankaamaktin asamtai, eemki tsékinki sikiumuru numi wajamunam wakamiayi iistaj tusa.</VERS>
      <VERS vnumber="5">Jesus nui nankaamak Pankái iimias chicharuk "Sakíu Wárik Akáikitiá. Ame jeemiin Yamái kanartiniaitjai" Tímiayi.</VERS>
      <VERS vnumber="6">Tutai Sakíusha Wárik akaiki, shiir Enentáimias Jesusan itiaamiayi.</VERS>
      <VERS vnumber="7">Ashí aents nuna Wáinkiar "Maaj, Jesus Tunáa aishmanka jeen pujawai" tusa mai tunaim ajarmiayi.</VERS>
      <VERS vnumber="8">Nuyá Sakíu wajaki Jesusan chicharuk "Iistá Uuntá, wi takakjana juna Jímiapetek nakakan Kuítrincha ainia nuna susartatjai. Tura Wáitruan chikichan kasarkaitkiuncha menaintiu patatsan awainkittiajai" Tímiayi.</VERS>
      <VERS vnumber="9">Tutai Jesus Tímiayi "Ju aishman Apraáma Shuárintiat Yamái niisha Níiniujai uwempra asa nekas Apraáma shuari ajasuiti.</VERS>
      <VERS vnumber="10">Wisha Aents Ajasu asan menkakaru ainia nuna eakan uwemtikrartaj tusan Táwitjai." Tu Tímiayi.</VERS>
      <VERS vnumber="11"> Nu aents Jesusan anturkarmia nu "Jerusarénnum jeawakrin Nii, Yus anaikiamu asa, Wárik akupin ajastatui" tu Enentáimsarmiayi. Tuma asamtai wésar Jerusarénnum nuntumsarai, nuna Enentáimsaráin tusa Jesus juna métek-takun chichasmiayi:</VERS>
      <VERS vnumber="12">"Aishman penkeri amai. Nu aishmansha jeachat Chíkich Núnkanam Kapitián Náamkan Tátaj tusa wemai.</VERS>
      <VERS vnumber="13">Tura wétsuk ni takarniurin tias armia nuna untsukarmai. Tura ankant ankant kuit kurijiai nankaamas pénker armia nuna Suíniak "Ju kuitjai wi Táatsain Takakmá ajatarum" timiai.'</VERS>
      <VERS vnumber="14">`Tura ni nunkénia shuarka nakitiarmai. Túmainiak "nu aishman ii Kapitiántri ajasain tusar nakitiaji" nu Titiá tusar aishmankan akatrar akuptukarmai.'</VERS>
      <VERS vnumber="15">`Tuma ain Kapitián Náamak ni nunkén waketki tamai. Taa "winia Kuítrujai Warí Túrarum" Títiaj tusa ni takarniurin kuitia Súsarmia nuna untsukarmai.'</VERS>
      <VERS vnumber="16">`Ni takarniuri emka chikichik taa "ame Kuítrumjai takakmasan tias patasan achikmajai" timiai.'</VERS>
      <VERS vnumber="17">`Tutai Kapitián chichaak "Pénker Túrame. Ishichik susamjamna Nújaink~i wi Tímiajna Tímiatrusmek Túrame. Tuma asakmin tias péprun akupin awajsattajme" timiai.'</VERS>
      <VERS vnumber="18">`Chíkich taa "Iistá Uuntá, ame Kuítrumjai takakmasan senku patasan achikjai" timiai.'</VERS>
      <VERS vnumber="19">`Nunasha chicharuk "Amincha senku péprun akupin awajsattajme" timiai.'</VERS>
      <VERS vnumber="20">`Nuyá Chíkich taa "Uuntá, ame Kuítrumin paniijiai ijian ikiusmajai.</VERS>
      <VERS vnumber="21">Amesha kakaram chichau asakmin, ikiuschiatam achin asakmin tura arakmachiatam juu asakmin ashamkamjame" timiai.'</VERS>
      <VERS vnumber="22">`Tutai Kapitián timiai "Maaj, amesha ti yajauchiitme. Ame Támena nuke makurmawai. Wi kakaram chichau aisha, ikiuschiatan achin aisha tura araknasha arakmachiatan juu aisha,</VERS>
      <VERS vnumber="23">nuinkia urukamtia kuit-ikiutainiam ikiuschamam? Nuinkia wi atak Táakun patasan achikiaajna" timiai.</VERS>
      <VERS vnumber="24">Tura nui wajarmia nuna chicharuk "Kuítian takakmari juruktiarum; Túrarum tias takakna Nú shuar susatarum" timiai.'</VERS>
      <VERS vnumber="25">`Tura niisha chichainiak "Túrasha Uuntá, tias takakja" tiarmai.'</VERS>
      <VERS vnumber="26">`Tutai Kapitián chichaak "Takakna nujai takaakuinkia patatnastatui Tájarme. Tura takakna nujai takaachkuinkia ishichik takakkuisha jurunkittiawai.</VERS>
      <VERS vnumber="27">Tura winia nemasur Kapitián ajasain tusar nakitrurarmania nu itiatarum. Tura wisha iimiain Máatárum" timiai." Tu Tímiayi Jesus.</VERS>
      <VERS vnumber="28"> Nuna tuasua amik Jesus Jerusarénnumaani wémiayi.</VERS>
      <VERS vnumber="29">Petpajái pepru tura Petania péprusha Uriwiu Náinnium Tíjiuchiyi; nui jeastatuk ajatemas ni unuiniamurin Jímiaran chicharuk,</VERS>
      <VERS vnumber="30">"Tíjiuch péprunam wetarum. Túrarum nui umpuuruch ekemtukchamu jinkiamu Wajá Wáinkiattarme. Nu Atíarum itiatarum.</VERS>
      <VERS vnumber="31">Tura "urukamtai Atíarum?" turamainiakuisha, "ii uuntri wakerawai" Títiarum" Tímiayi.</VERS>
      <VERS vnumber="32">Tutai unuiniamuri wear, Jesus timia ímiatrusan Wáinkiarmiayi</VERS>
      <VERS vnumber="33">Tura umpuuruchin Atíakui nérentin chichainiak "Urukamtai umpuuruchsha Atíarum?" tiarmiayi.</VERS>
      <VERS vnumber="34">Tutai unuiniamusha "Ii uuntri wakerawai" tiarmiayi.</VERS>
      <VERS vnumber="35">Tura umpuuruchin Jesusan itiariarmiayi. Túrawar ni pushirin umpuuruchiniam awantkar Jesusan ekenkarmiayi.</VERS>
      <VERS vnumber="36">Tura Jesus wétinnium ni pushirin jintianam ayaparar aintrarmiayi.</VERS>
      <VERS vnumber="37">Tura Uriwiu naint awankénamunam Tíjiuch ajasarmatai Untsurí aents Jesusan nemariarmia nu warainiak kakantar untsumainiak aents tujintiamun Untsurí Túran Wáinkiaru ásar Yusa Náarin uunt awajsarmiayi.</VERS>
      <VERS vnumber="38">"Yusa Náaríin winiana ju ii uunt Akupniuiti. Nincha Yus shiir awajsati. Nayaimpiniam pujuinia nu shiir Enentáimsar Yusa Náarin uunt awajsarti" tiarmiayi.</VERS>
      <VERS vnumber="39">Tura Pariséu aents nui Páchitra pujuarmia nu Jesusan chicharainiak "Uuntá, nemartamainia nu "takamatsata" tiarta" tiarmiayi.</VERS>
      <VERS vnumber="40">Tutai Jesus Tímiayi "Nuinkia ju takamatsarmatainkia, kayasha untsumkarainti. Nuna paant Tájarme" Tímiayi.</VERS>
      <VERS vnumber="41"> Jerusarénnum Tíjiuch ajatemas péprun Wáiniak uutuk Júnis Tímiayi:</VERS>
      <VERS vnumber="42">"Jerusarénnumia Shuártiram, ju tsawantinkesha shiir pujustintrum nekaarmeka maak. Túrasha yamaikia nekaatin nankaamasai.</VERS>
      <VERS vnumber="43">Kame ti itiurchat tsawant jeartamtatrume. Atumí nemasri nunkajai aa-tanishan tanishmarar téntatramkattarme. Mesetan najatramattarme, tura aatusha junisha mash árenmaktatrume.</VERS>
      <VERS vnumber="44">Túrutma Nunká ajunmartatrume. Tura atumiin pujuinia nuna Máawartatui. Tura Ashí emesrarmatai ishichkisha kaya irumpramusha penké atsuttawai. Wi Yusa anaikiamurin tarijrumna nu nekaachu asakrumin Túrutmattarme." Tu Tímiayi.</VERS>
      <VERS vnumber="45">Nuyá Jesus Yusa Uunt Jeen Wayá suruktasa pujuarmia nuna sumaktasa pujuarmia nunasha jiiki awemarmiayi.</VERS>
      <VERS vnumber="46">Túrak juna Tímiayi: "Yús-Papinium yaunchu aarma awai: "Winia jearka Yus áujsatin jeaiti" tu aarmaiti. Túrasha átumka Kasáa matsamtaiya Nútikiarme" Tímiayi.</VERS>
      <VERS vnumber="47">Tuke tsawantin Yusa Uunt Jeen Jesus uwempratin chichaman unuiniak pujai Israer-patri uuntrisha, Israer-shuara jintinniurisha, tura pepru uuntrisha, itiur Máamniakit tusar ti Enentáimsarmiayi.</VERS>
      <VERS vnumber="48">Túrasha Ashí aents émamkes anturainiakui Máatniun tujinkiarmiayi.</VERS>
    </CHAPTER>
    <CHAPTER cnumber="20">
      <VERS vnumber="1"> Yusa Uunt Jeen Jesus uwempratin chichaman unuiniak pujai Israer-patri uuntrisha, Israer-shuara jintinniurisha, Israer-shuara uuntrisha Táarmiayi.</VERS>
      <VERS vnumber="2">Taar Jesusan chicharainiak "Yana chichamejai ju Túram? Ya ju Túratniuncha akuptamkait?" tiarmiayi.</VERS>
      <VERS vnumber="3">Tutai Jesus Tímiayi "Wisha aniastajrum tusan wakerajrume.</VERS>
      <VERS vnumber="4">Ya Juánnasha imiakrattia tusa akupkamia? Yusak? Aentsuk? Turuttiarum" Tímiayi.</VERS>
      <VERS vnumber="5">Tútaisha niisha nuamtak warintiajik mai tunai ajarmiayi. ""Yus akupkaiti" Tákurninkia, "urukamtai Enentáimtuscharum?" turamtatji.</VERS>
      <VERS vnumber="6">Túrasha "aents akupkaiti" Tákurnisha Ashí aents kayajai tukurmar mantamattaji. Warí "Juan Yúsnan etserniuiti" Tuíniatsuk" tiarmiayi.</VERS>
      <VERS vnumber="7">Nuinkia Jesusan ainiak "Iisha nékatsji, Juan imiakratinniasha Yátsuk akupkamia" tiarmiayi.</VERS>
      <VERS vnumber="8">Tutai Jesus Tímiayi "Wisha Núnisnak winia akuptukua nuna Tíchattajrume" Tímiayi.</VERS>
      <VERS vnumber="9"> Nuyá Jesus ju métek-taku chichamjai aentsun jintintiamiayi: "Aishman ni ajariin uwa araa amuk, shuaran takartusti tusa ikiukmiai. Tura ninkia wau Táchataj tusa jeachat wémai.</VERS>
      <VERS vnumber="10">Tura Júuktin tsawant jeamtai juukman akanak jurumkit tusa takarniurin takau shuariin akuptukmai. Tura takarniurincha katsumkar áyatik awainkiarmai.</VERS>
      <VERS vnumber="11">Nuyá nérentin Chíkich takarniurin akupkamai; tura nunasha Núnisan katsekkar, awatiar, Sútsuk akupkarmai.</VERS>
      <VERS vnumber="12">Nuyá ataksha chikichan akupkamai. Tura nunasha takau shuar katsumkar akupkarmai.'</VERS>
      <VERS vnumber="13">`Nuyá ukunam Ajá nérenniuri "Itiurkatjak, timiai. Winia aneamu uchirun akupkattajai. Niin Wáinkiar shiir Enentáimtuschartimpiash" timiai.'</VERS>
      <VERS vnumber="14">`Túrasha takau shuar nuna Wáinkiar, nuamtak chichainiak "Juka Ajá nérenniuri ajastatui. Maatai. Nuikia aja iiniu átatui" tiarmai.</VERS>
      <VERS vnumber="15">Nuna Tuíniak ajanmaya jiiki Máawarmai.' Nuyá Jesus aniasmiayi `Wats Warí Enentáimsarum, Ajá nérenniuri itiurkattawa?</VERS>
      <VERS vnumber="16">Niisha taa, nu takau Shuáran Máawartatui. Tura Núnkanka chikichan susattawai" Tímiayi. Nuna anturkar "Yus Núnaka tsankatkashti" tiarmiayi.</VERS>
      <VERS vnumber="17">Tura Jesus niin émamkes iisar Tímiayi "Nuikia Yus-Papinium aarma nu warintiua? Ju aarmaiti: Kayan pénkernak jea jeamin "yajauchiiti" tusar ajapawarmia nu Ashí kayajai nankaamas pénker apujsamuiti.</VERS>
      <VERS vnumber="18">Nu kayan tukumainia nuka kupintrattawai. Tura nu kaya shuarnum iniarka nu shuaran tsai tsai awajsattawai. Tu aarmaiti.</VERS>
      <VERS vnumber="19">Israer-patri uuntri tura Israer-shuara jintinniurisha "nu métek-taku chichamjai iin Túramji" tu nekaawar nuik~i Jesusan achikiar emetatai tusar wakeriarmiayi. Tura Untsurí shuar Jesusan wakeruiniakui, ashamainiak Túracharmiayi.</VERS>
      <VERS vnumber="20"> Tura Kapitiánnium suruktai tusar wakeruiniak mamikmau shuaran Jesusan akuptukarmiayi. Nu shuar pénker shuara Núnisan jeariar, Jesus nékatsuk yajauch chichakat tusar, aniastaj tusar wearmiayi. Ni chichakmarijiai uuntnum suruktai tusar Túrawarmiayi.</VERS>
      <VERS vnumber="21">Tu Enentáimsar Tíarmiayi "Uuntá, ame tuke nekas chicham chichaame, nu nékaji. Aents Pátatek iiyatsme, antsu nekas Yusa jinti jintintiame.</VERS>
      <VERS vnumber="22">Wats turuttia, Rúmanmaya uunt akupin ii kuitri akiktin pénkerkait? Akiktinkiait? Suritkiatniukait? Nu nekaatai tusar wakeraji" tiarmiayi.</VERS>
      <VERS vnumber="23">Tura Jesuska ni yajauch Enentáimsamurin Nekáa chicharainiak,</VERS>
      <VERS vnumber="24">"Kuit itiatarum. Yana yapi tura yana naari jui aarmait?" Tímiayi. Tutai nii tiarmiayi "uunt akupniunu."</VERS>
      <VERS vnumber="25">Tutai Jesus Tímiayi "uunt akupniunu átinia nu uunt akupin susatarum. Tura Yusna átinia nu, Yus susatarum."</VERS>
      <VERS vnumber="26">Aents ántamunam ni chichakmarijiai achiktinian penké tujinkiarmiayi. Antsu aya iimprarmiayi tura takamtak pujusarmiayi.</VERS>
      <VERS vnumber="27"> Nuyá Satuséu "jakamunmaya penké nantakchamniaiti" tuinia nu, Jesusan aniastai tusar tariarmiayi.</VERS>
      <VERS vnumber="28">Aniiniak tiarmiayi "Uuntá, Muisáis juna aartampramiaji: "Aishman ni Nuarí Júreatsain jakamtainkia ni yachi nu wajen Nuátkatí, yachin yajutmatratsa." Tu aarmaiti, tiarmiayi.</VERS>
      <VERS vnumber="29">Wats, siati yachi ármai, tiarmiayi. Iwiairi nuwan nuatak yajutmatsuk jakamai.</VERS>
      <VERS vnumber="30">Ni yachi wajen akintiak, Nuátak, niisha yajutmatsuk jakamai.</VERS>
      <VERS vnumber="31">Nuna yachisha Núnisan nu wajen Nuátkamai; tura Núnisan Ashí siati nuna pataink~i Nuátkarmai. Yajutmatsuk yajutmatsuk kajinkiarmai.</VERS>
      <VERS vnumber="32">Tura ukunam nuwasha jakamai.</VERS>
      <VERS vnumber="33">Nantaktin tsawantai, nantakiarmatai, yana nuarin ati? Ashí siati Nuátkacharmaka" tiarmiayi.</VERS>
      <VERS vnumber="34">Tutai Jesus Tímiayi "Ju nunkanman nuatnaikiatin awai.</VERS>
      <VERS vnumber="35">Tura nantakiar atak iwiaaku ámin ainia nuka nuatnaikiachartatui.</VERS>
      <VERS vnumber="36">Warí, Jákashtin ainiatsuk. Nayaimpinmaya suntara aintsan ajasartatui. Tura nantakiaru ásar Yusa uchiri ajasartatui.</VERS>
      <VERS vnumber="37">Tura Jákaru nantakiartin ainia nuna imia Muisáis Jintíamiayi. Warí, numichiniam ji Wajái keamunan Yus niijiai chichaamun, Yus-Papinium Muisaiska aarmiayi. Nú aarmanum Uunt Yus Apraáma, Isaka tura Jakupu Yúsrinti, Tímiayi. Nú aishman yaunchu Jákaru ain "ni Yúsrinti" Tímiayi. Nuna taku nantaktin awai tu Jintíamiayi.</VERS>
      <VERS vnumber="38">Kame jaka menkakatniunam pujuinia nuna Yúsrinchuiti. Tuma asamtai Jakáa Yúsrinti Tíchamniaiti. Antsu iwiaaku ainia nuna Yúsrinti. Ashi Niiniun iwiaarkainiawai" Tímiayi.</VERS>
      <VERS vnumber="39"> Nuna antukar Israer-shuara jintinniuri "pénker tame, Uuntá" tiarmiayi.</VERS>
      <VERS vnumber="40">Tura Nuyánka aniastinian arantukarmiayi.</VERS>
      <VERS vnumber="41">Nuyá Jesus Tímiayi "Yus anaikiamu Kristu tutaisha, itiura "Aya Tawit weeaiti" Tárum?</VERS>
      <VERS vnumber="42">Warí, Sarmu papinium Tawit ninki juna Tátsuk: "Uunt winia Uuntrun "Akupin pujutainium Winia untsuuruini Pujustá, Tímiayi.</VERS>
      <VERS vnumber="43">Ame nemasrumin Núpeteatsain nui Pujustá" Tímiayi." Tú aarmaiti.</VERS>
      <VERS vnumber="44">Kame Tawitkia, Krístun chicharuk, "winia Uuntur" taisha, itiurak Kristu tutai Tawitia Pampanmarí átin~ki?" Tú Tímiayi Jesus.</VERS>
      <VERS vnumber="45">Ashí aents Niin anturkatasa pujuiniai ni unuiniamurin Jesus juna Tímiayi:</VERS>
      <VERS vnumber="46">"Israer-shuaran jintintin ainia Nuyá aneartarum. Niisha esaram pushin entsarar wekasataitsar wakeruiniawai. Tura Jintiá ti shiir áujtusarat tusar wakeruiniawai; tura iruntai jeanam penkeri pujutainium pujustinian wakeruiniawai. Tura nampernumsha uunt pujutainium pujustaj tusa wakeruiniawai.</VERS>
      <VERS vnumber="47">Túrasha wajé jeencha atantainiawai. Túrawar aents nekaracharat tusar ti esaram chichamjai Yúsan áujainiawai. Nincha Chíkichjai nankaamas Yus Asutiáwartatui."</VERS>
    </CHAPTER>
    <CHAPTER cnumber="21">
      <VERS vnumber="1"> Yusa Uunt Jeen Kuítrintin kuit enketainiam Kuítian enkeenan Jesus Wáinkiamiayi.</VERS>
      <VERS vnumber="2">Tura waje Kuítrincha Jimiará uchich Kuítian, reara aaniun, enkean Wáinkiamiayi.</VERS>
      <VERS vnumber="3">Wáiniak Tímiayi "Nekas Tájarme, ju waje Kuítrinchaitiat, Ashí enkeena Nú nankaamas Núkap enkeayi.</VERS>
      <VERS vnumber="4">Warí, chikichcha ampirma nuna enkeenawai. Tura niisha aya Núchiniak takurmakman ampirmatsuk Ashí enkeayi."</VERS>
      <VERS vnumber="5"> Yusa Uunt Jeen kaya Shíirmach armia nuna tura Chíkich Shíirmach susamu armia nunasha Chíkich shuar áujmatuk pujuarmiayi. Nuyá Jesus Tímiayi:</VERS>
      <VERS vnumber="6">"Atum Yamái shiir Wáintrumna nu Ashí emesnartatui. Kaya ekentramusha mash yumpuuntrartatui" Tímiayi.</VERS>
      <VERS vnumber="7">Nuyá Jesusan chicharainiak "Uuntá, nusha urutaik Túrunat~i? Kame ju Túrunatin jeatemamtaisha warijiain nekaattaj~i?" tiarmiayi.</VERS>
      <VERS vnumber="8">Tutai Jesus Tímiayi "Aneartarum; anannawairap. Nekaatarum. Winia Náarun pachisar, "wi Krístuitjai" tau ti Untsurí Jíintrartatui. "Nunka amuukatin jeayi" tu etserkartatui. Tuíniakui anturkarum nemariirap.</VERS>
      <VERS vnumber="9">Tura meset chichamsha, Kapitián mesetan Nájanmasha antukrum sapijmiakairap. Nusha emka Túrunatniuiti. Túrasha Nú chichamaik amuukatin tsawant jeashtatui.'</VERS>
      <VERS vnumber="10">Nuyá tuke chicharuk Tímiayi `Shuar Chíkich nunkanmaya shuarjai mesetnum ti nekas maaniawartatui.</VERS>
      <VERS vnumber="11">Ti uurkattawai; Untsurí nunkanam tsukasha, sunkursha ti átatui. Nayaimpinmasha ti ashammai Nánkamas Túrunattawai. Nujai Yus ni kakarmarin iniakmastatui.'</VERS>
      <VERS vnumber="12">`Tura ju Túruntsain atumin pataaturmakar achirmakartatui. Iruntai jeanmasha makurmartai tusar juramkiartatui. Sepunmasha enketmattarme. Tura winia naar Páchia asakrumin, akupniunmasha, uuntnumsha juramkiartatui.</VERS>
      <VERS vnumber="13">Nuinkia atumin Túrutmakrumin wi Túramu etserkatin arutmattarme.</VERS>
      <VERS vnumber="14">
      </VERS>
      <VERS vnumber="15">Tura atumi nemasri nakitramainiak "Wáitiaiti" titinian tujinkiarat tusan, winia nekatairjai chichastinian amastatjarme. Tuma asamtai "Jurakuisha warinia tiniak Kíishtumaktaj tusan aetak Enentáimsashtatjai" titiarum.'</VERS>
      <VERS vnumber="16">`Tura imia Atumí aparisha surutmakartatui. Atumí yachisha, Atumí shuarisha amikrumsha Núnisaran surutmakartatui. Tura Máamunka Máawartatui.</VERS>
      <VERS vnumber="17">Tura Winia ajasaru asakrumin Ashí aents nakitramprartatui.</VERS>
      <VERS vnumber="18">Tura penké ishichkisha yajauch awajtamsachartatui.</VERS>
      <VERS vnumber="19">Katsuntrarmeka iwiaaku átin Wáinkiattarme.'</VERS>
      <VERS vnumber="20"> `Ju pepru Jerusarénka aa tanishriin suntar téntakar matsatu Wáinkiurmeka, emesratin Jeá nekaattarme.</VERS>
      <VERS vnumber="21">Nuikia jui Jutía nunkanam pujuinia nu, Náinnium pisartin ainiawai; tura jui Jerusarénnum pujuinia nusha juyanka jiinki wétin ainiawai. Tura ajanam pujuinia nusha, péprunam waketkishtin ainiawai.</VERS>
      <VERS vnumber="22">Nu tsawantincha Yus Asutiámun Wáinkiartatui. Yús-Papinium nu Túrunatin yaunchu aarma nu uminkiattawai nu tsawantin.</VERS>
      <VERS vnumber="23">Nunkanam ti Wáitsatin átatui. Tura ju aents ti asutniawartatui. Tuma asamtai nuwa ajamtin ainia nusha, tura uchi Kuírchin takakainia nusha Imiá itiurchatan Wáinkiartatui.</VERS>
      <VERS vnumber="24">Tura Juyá aents mesetnum Jákartatui. Tura chikichnaka Ashí nunkanam misaawar Júkiartatui; tura yajaya apach, Yúsnan Enentáimtuiniatsna nu, jui Jerusarénnum wayawar najakartatui. Nu Túratniunka Yus tsankatkana nuin Túrawartatui.'</VERS>
      <VERS vnumber="25">`Nuinkia etsanmasha, nantunmasha, Yáanmasha Yuska ni kakarmarin iniakmak Nusháa Túrattawai. Nunkanmasha Ashí aents Páchim Enentáimprartatui. Tura nayaantsanam Chíchimi ti aku Tantáa ajakui ti ashamkartatui.</VERS>
      <VERS vnumber="26">Tura Túrunatin ana nuna Enentáimsar Mayái ashinkiartatui. Warí, nayaimpiniam kakaram ainia nusha peantrartatui.</VERS>
      <VERS vnumber="27">Nuyá Winia, Aents Ajasu tutain, yuranminiam ti shiir ajasan winiai Wáitkiartatui.</VERS>
      <VERS vnumber="28">Nu Túrunatin Nánkamkui uwempratin jeatemayi tusarum kakaarum shiir Enentáimsatarum.'</VERS>
      <VERS vnumber="29"> Tura ju chichamnasha nekapmamiayi. `Ikiu numi tura Nánkamas numisha Enentáimsatarum.</VERS>
      <VERS vnumber="30">Ju nunkanam ni nuké yama punkakmatai "esat jeatemayi" Tátsurmek.</VERS>
      <VERS vnumber="31">Núnisan Wi Tájana nu Wáinkiurmeka, Wi ju nunkanam akupin ajastin jeatema nu nekaatarum.'</VERS>
      <VERS vnumber="32">`Tura aents Yamaí pujuinia nu Jáatsain nusha Ashí Túrunattawai. Núnaka paant Tájarme.</VERS>
      <VERS vnumber="33">Nayaimpisha nunkasha amuukartatui. Tura winia chichampruka amuukachminiaiti.</VERS>
      <VERS vnumber="34">
      </VERS>
      <VERS vnumber="35">Nu tsawant aya aneachma jeattawai. Ashí aents ju nunkanam pujuinia nu, nuna Enentáimtsuk pujuiniai jeattawai. Tuma asamtai atumsha anearum wekasatarum. Yajauchiniam emetnarum, aya Yurumátniuk, aya umartiniak Enentáimtusrum, ju nunkanam ana nu ti wakerakrumninkia pénker Enentáimsatin tujinkiattarme. Nu Atsutí tusarum tura nu tsawant aya áwaktamkaij tusarum pénker wekasatarum.</VERS>
      <VERS vnumber="36">Anearum wekasatarum. Túrunattana nui katsuntrataj tusarum Yus aujsa pujustarum. Túrarum Aents Ajasu tutai iimmianum pénker átaj tusarum Túratarum."</VERS>
      <VERS vnumber="37">Tuke tsawant tsawaisha Yusa Uunt Jeen Jesus unuiniamiayi. Tura Káshikia Uriwiu Náinnium we-wémiayi.</VERS>
      <VERS vnumber="38">Tura tuke tsawant Yusa Uunt Jeen Jesus chichaamun anturkatai tusar Káshik tariarmiayi.</VERS>
    </CHAPTER>
    <CHAPTER cnumber="22">
      <VERS vnumber="1"> Wakaprutai enketaachma tanta yuatin Námper, paskua tutai, jeatemamiayi.</VERS>
      <VERS vnumber="2">Israer-shuara Pátririsha Israer-shuara jintinniurisha aentsun ashamainia ásar, itiurak Máawaintiaj~i tusar ti Enentáimsarmiayi.</VERS>
      <VERS vnumber="3">Nuinkia Iskariúti Jútasan Enentáin íwianch Wáintiamiayi. Nú Jútaska Jesusa unuiniamuriin Páchitkiauyayi.</VERS>
      <VERS vnumber="4">Israer-patri uuntrin tura Yusa Uunt Jee Kapitián pujuarmia nuna werimiayi. Tura Jesusan tu surukminiaiti tusa niijiai chichasarmiayi.</VERS>
      <VERS vnumber="5">Niisha nuna antukar warasar "kuit amastatji" Jútasan tiarmiayi.</VERS>
      <VERS vnumber="6">Niisha "ayu" tinia, aents nékachmanum suruktaj tu Enentáimsamiayi.</VERS>
      <VERS vnumber="7"> Wats, wakaprutai enketaachma tanta Yúatin Námper jeamiayi. Paskua tutainium murikchin Máatin ármiayi.</VERS>
      <VERS vnumber="8">Tura Jesus Pitruncha, Juánnasha akupeak "Paskua tutai Námper iwiaratarum" Tímiayi.</VERS>
      <VERS vnumber="9">Tutai niisha chichainiak "Tuí iwiarat tusamea wakeram?" tiarmiayi.</VERS>
      <VERS vnumber="10">Tutai Jesus juna Tímiayi "Péprunam wetarum. Jearum aishman yumin takaku Wekáa Wáinkiattarme. Nú aishman nemarsatarum. Tura Jeá wayaakui,</VERS>
      <VERS vnumber="11">Nú jea nérenniuri chichareakrum "Uunt chichartamuk unuiniamurjai paskua Yurumátin tui aa? turamui" titiarum, Tímiayi.</VERS>
      <VERS vnumber="12">Tákurmin nu nérentin Yakí Písunam uunt Kuártun Ashí iwiaramun iniakturmastatrume. Nui ii Yurumátin iwiaratarum" Tímiayi.</VERS>
      <VERS vnumber="13">Tutai niisha wear Jesus Tímiania Tímiatrusan Wáinkiarmiayi. Tura paskua namperan nui iwiararmiayi.</VERS>
      <VERS vnumber="14">Yurumátin jeamtai ni unuiniamurijiai Jesus misanam pujusarmiayi.</VERS>
      <VERS vnumber="15">Pujusarmatai, Jesus chichaak "Wisha Játsuk atumjai ju paskua najanatniun ti wakerimjai,</VERS>
      <VERS vnumber="16">atakka ju nunkanam atumjai najanashtin asan. Tura antsu Yus akupeana nui jear atak najanattaji" Tímiayi.</VERS>
      <VERS vnumber="17">Nuyá pininkian achik, Yúsan yuminkias, ni unuiniamurin Tímiayi "Ju pinin achikrum sunaisatarum.</VERS>
      <VERS vnumber="18">Atakka ju nunkanam uwa yumirin atumjai umarchattajai, tajarme. Tura antsu Yus akupin ajastin jeamtai atak iijiai umartatji" Tímiayi.</VERS>
      <VERS vnumber="19">Nuyasha yurumkan achik, Yúsan yuminkias puuk susarmiayi. Tura chicharainiak "Juka winia ayashruiti. Winia ayashur atum pénker pujustinnium surunkattana Núiti. Winia Enentáimtursarum yuatarum" Tímiayi.</VERS>
      <VERS vnumber="20">Tura yurumsua amikiarmatai pininkian achik, "Ju pinin winia numparun nakumea asa uwempratin yamaram chicham najanamun nakumeawai. Winia numpar atumnian puartamprattawai' Tímiayi.</VERS>
      <VERS vnumber="21"> `Túrasha winia surutkattana nu Wijiai métek ju misanam pujawai.</VERS>
      <VERS vnumber="22">Kame Wi, Aents Ajasuitjiana ju, Yus iwiaramua Nútiksanak jakattajai. Túrasha Winia surutkana nu Nekaatí. Ti asutniattawai" Tímiayi.</VERS>
      <VERS vnumber="23">Nuna antukar "Wíashitiaj, Yákit" tunaim ajarmiayi.</VERS>
      <VERS vnumber="24">"Iijiai yaki Imiá nankaamantu aint?" tunaim ajarmiayi.</VERS>
      <VERS vnumber="25">Tura Jesus Tímiayi "Ju nunkanam akupin ainia nu, waantu Enentáimtumasar akupenawai. Tura akupenakui "pénker Túrin ainiawai" Tuíniawai.</VERS>
      <VERS vnumber="26">Tura atumjainkia nuka Atsutí. Antsu nankaamantu ana nu, uchichia Núnik ajastiniaiti; akupeana nusha takarniua Núnik ajastiniaiti.</VERS>
      <VERS vnumber="27">Enentáimsatarum. Misanam pujus yurumna nu, yurumkan ajamana nujai Tuá Imiá nekas nankaamantuit? Yurumna nu nekas nankaamantuchukait? Tura Wisha atumin yurumkan ajamna Núnisnak pujajai.'</VERS>
      <VERS vnumber="28">`Winia itiurchatrun Wáinmiaj nui atumsha Wijiai tuke pujumarme.</VERS>
      <VERS vnumber="29">Tuma asakrumin akupin ajastinian winia Apar surusu asamtai Wisha Nútiksanak akupkatniun Súajrume. Wi akupkatjana nui atumsha Wijiai Yurumáttarme, tura Wijiai umartatrume, Tájarme.</VERS>
      <VERS vnumber="30">Tura akupin pujutainium pujusrum, Israer-shuar tuse írutkamu akupkattarme tajai." Tu Tímiayi.</VERS>
      <VERS vnumber="31">Nuyá Uunt Jesus Tímiayi, "Nekaatá, Semunká. Trikiu neré Tsatsamátniua aintsan Satanás atumi Enentáin Páchim Enentáimtikramprataj tusa seayi.</VERS>
      <VERS vnumber="32">Tuma ain Yus Enentáimtustinian kajinmatkiin tusan Wisha Yúsan seamjai. Tura Yúsnum waketkim ame yatsum Ikiakárarta" Tímiayi.</VERS>
      <VERS vnumber="33">Tutai Semun Tímiayi "Uuntá, sepunam enketmainiakuisha wisha nemarsatajme. Tura mantamainiakuisha métek jakatjai" Tímiayi.</VERS>
      <VERS vnumber="34">Tutai Jesus Tímiayi "Pitrú, nekas Tájame, yamaik atash shiniatsain ame Menaintiú natsantrurtatme" Tímiayi.</VERS>
      <VERS vnumber="35">Nuyá Jesus Tímiayi "Wisha yurumkajainchu, Kuítjainchu, sapatjainchu akupkamjarmena nui Táatramsamkarum?" Niisha "Atsá penké Táatramsachmaji" tiarmiayi.</VERS>
      <VERS vnumber="36">Tutai Nii Tímiayi "Antsu yamaikia yurumkan takakkunka Takustí, Kuítniasha Núnisan; tura puniancha takakchakka ni pushirin suruk punian sumakti.</VERS>
      <VERS vnumber="37">Nekaatarum. Yus-Papinium yaunchu aarma ana nu wi Túrunamujai uminkiattawai. Juiti aarma: Yajauch shuarnum pachikiarmiayi. Warí, Yus-Papinium Ashí Winia aarma ana nu uminkiatniuiti."</VERS>
      <VERS vnumber="38">Tutai ni unuiniamuri tiarmiayi "Uuntá, jui Jimiará Puniá awai." Tutai Niisha "Asati" Tímiayi.</VERS>
      <VERS vnumber="39"> Nuyá Jesus Jíinkimiayi. Tura tuke Túrin asa Uriwiu Náinnium wémiayi. Ni unuiniamurisha nemariarmiayi.</VERS>
      <VERS vnumber="40">Ai Jeá niin chicharuk "Itiurchat winiakui iniaraij tusarum Yus áujsatarum" Tímiayi.</VERS>
      <VERS vnumber="41">Tuasua amik arantach, kaya nankimiam jeana Núnik Jesus wémiayi. Tura Yúsan áujsataj tusa tikishmarmiayi.</VERS>
      <VERS vnumber="42">Tikishmar juna Tímiayi "Apawá, pininnum Yapá umartinia ántsan Wi Wáitsattajna nu wakerakmeka jurutkitia. Tura Wi wakerajna nucha antsu Ame wakeramna nu Atí, tajai" Tímiayi.</VERS>
      <VERS vnumber="43">Nuyá, Ikiakártaj tusa Yusa suntari nayaimpinmaya tarimiayi.</VERS>
      <VERS vnumber="44">Tura Jesus Imiá Wáitias pujak Nú kakaram Yúsan áujsamiayi. Tura ni searmarisha Numpá ántsan Nunká kitiawarmiayi.</VERS>
      <VERS vnumber="45">Yúsan aujsua amik wajaki ni unuiniamurin werimiayi. Tura Kúntuts Enentáimmiarijiai ti pimpiki Kanúu tepenan tarimiayi.</VERS>
      <VERS vnumber="46">Nuinkia chicharainiak "Urukamtai Kanúu teparum? Itiurchat winiakui iniaraij tusarum nantakrum Yus áujsatarum' Tímiayi.</VERS>
      <VERS vnumber="47"> Jesus tuke chichaa pujai, Untsurí shuar Táarmiayi. Tura Nuní eemka Jesusa unuiniamuri Jútas naartin winimiayi. Tura Jesusan mukunatajtsa tarunmiayi.</VERS>
      <VERS vnumber="48">Támatai Jesus chicharuk "Jútasá, Aents Ajasu tutai mukunamek surutkattam?" Tímiayi.</VERS>
      <VERS vnumber="49">Jesusjai pujuarmia nu, Túmamun Wáinkiar "Uunt puniajai íjiuartatjik?" tiarmiayi.</VERS>
      <VERS vnumber="50">Tura chikichik Patri uuntri Takarniurí kuishin untsuurin tsupirkamiayi.</VERS>
      <VERS vnumber="51">Tura Jesus Tímiayi "Iniaisatarum." Nuna tinia ni kuishin antin Tsuármiayi.</VERS>
      <VERS vnumber="52">Nuyá Israer-patri uuntrin, Yus-jea uuntrincha, tura pepru uuntrincha, Niin achiktaj tusa tariarmia nuna chicharuk "Wisha kasakaitiaj. Urukamtai puniajaisha numijiaisha tarutniuram?</VERS>
      <VERS vnumber="53">Nuik Yusa Uunt Jeen tuke tsawant atumjai pujumaj nui achirkachmarme. Túrasha átum kiritniumia kakarmajai nupetkatin Yamái tsawantin tsankatkamuitrume" Tímiayi Jesus.</VERS>
      <VERS vnumber="54"> Nuinkia Jesusan achikiar emetawar Israer-patri uuntri jeen Júkiarmiayi. Tura Pítrusha íkian nemarki wémiayi.</VERS>
      <VERS vnumber="55">Tura aach jinia Ikiapárarmiayi. Túrawar anamuk pujuarmiayi. Pítrusha niijiai pujusmiayi.</VERS>
      <VERS vnumber="56">Tura nuwa, Patri takarniuri amia nu, Pítiur jinia anamuk pujan Wáiniak "Ju aishmansha Niijiai pujumiayi" Tímiayi.</VERS>
      <VERS vnumber="57">Tutai Pítiur chichaak "Nuwá, Niin nékatsjai" Tímiayi.</VERS>
      <VERS vnumber="58">Tura árusan Chíkich niin Wáiniak "Amesha Niin Páchitkiaitme" Tímiayi. Tutai Pítiur Tímiayi "Atsá. Wikia ainkia Páchitkiatsjai" Tímiayi.</VERS>
      <VERS vnumber="59">Chikichik ura nankaamasmatai Chíkich apach chichaak "Nekas ju aishmansha Niijiai pujumiayi. Warí, niisha Kariréanmayanchakait" Tímiayi.</VERS>
      <VERS vnumber="60">Tutai Pítiur chichaak "Ame Támena Núnaka nékatsjai" Tímiayi. Nú chichamaik Pítiur Chicháa pujain~ki atash shiniukmiayi.</VERS>
      <VERS vnumber="61">Tura nuinkia Uunt Jesus Pítrun apajas iismiayi. Túra "atash shiniatsain ame menaintiu natsantrurtatme" Uunt Jesus timia nuna Enentáimpramiayi.</VERS>
      <VERS vnumber="62">Nuyá Pítiur jiinki ti uutmiayi.</VERS>
      <VERS vnumber="63"> Aishman Jesusan Wáiniarmiania nu ti wishikiainiak awattiarmiayi.</VERS>
      <VERS vnumber="64">Jiin epetkar yapiniam awattiar chicharainiak "Nekamata, ya awatama" tiarmiayi.</VERS>
      <VERS vnumber="65">Tura katsekainiak ti Untsurí chikichnasha Nánkamas tiarmiayi.</VERS>
      <VERS vnumber="66">Tsawarmatai, Israer-shuara uuntrisha, Israer-patri uuntrisha, Israer-shuara jintinniurisha iruntrar ni iruntairiin ejeniarmiayi. Nui chicharainiak</VERS>
      <VERS vnumber="67">"Paant Titiá. Yus anaikiamu Kristu tutaia Núkaitiam?" tiarmiayi. Tutai Jesus Tímiayi "Wi "ee" Tákuisha, "nekasaiti" Tíchattarme.</VERS>
      <VERS vnumber="68">Tura Wi Aníamsha airkashtatrume, Túrasha akuptukchattarme.</VERS>
      <VERS vnumber="69">Tura Wárik Wisha Aents Ajasuitjiana nu, Ashí nankaamaku ajasan, Yusa untsuurini pujustatjai" Tímiayi.</VERS>
      <VERS vnumber="70">Tutai niisha tiarmiayi "Nuinkia amesha Yusa Uchirínkaitiam?" Tutai Jesus Tímiayi "Ee, Wíitjai, átum Winia Túrutrum Núnisnak."</VERS>
      <VERS vnumber="71">Tutai niisha tiarmiayi "Warí, iisha Chíkich ujatkat tusar atsumajik? Imia ninki chichaamu antukchajik" tiarmiayi.</VERS>
    </CHAPTER>
    <CHAPTER cnumber="23">
      <VERS vnumber="1"> Nuyá Ashí Uunt iruntrarmia nu wajatkiar Rúmanmaya akupin Piratuí Jesusan Júkiarmiayi.</VERS>
      <VERS vnumber="2">Nui jeawar, Piratun chicharainiak "Ju aishman ii shuaran awajimtikiar Enentáimtikiainia nu nekaamji. Rúmanmaya uunt akupin Sésaran kuit akiktinian suritramaji. Tura nu arant Ninki, akupin Kristu tutaintjai, tawai" tiarmiayi.</VERS>
      <VERS vnumber="3">Tutai Piratu Jesusan chicharuk "Ame Israer-shuara Akupniurinkáitiam?" Tímiayi. Tutai Jesus Tímiayi "Ee, Núitjai, ame Támena Núnisnak."</VERS>
      <VERS vnumber="4">Nuyá Israer-patri uuntrincha tura aents nui iruntrarmia nunasha Piratu chicharainiak "Ju aishman tunaan Túran penké Wáinkiachuitjai, tajai" Tímiayi.</VERS>
      <VERS vnumber="5">Túrasha niisha Nú kakantar chicharainiak "Antsu nekas Ashí Jutía nunkanmaya aentsun ni unuiniana nujai akajenawai. Kariréa nunkanmaya nankaamas ímiajaisha tayi" Tímiayi.</VERS>
      <VERS vnumber="6">Piratusha nuna antuk "Nu aishman Kariréanmayankáit?" Tímiayi.</VERS>
      <VERS vnumber="7">"Ee" tuiniakui, Erutisan akuptukarmiayi. Erutiska Kariréanmaya aentsun akupniuyayi. Túmaitiat nu tsawantin Jerusarénnum ishichik tsawant pujusmiayi.</VERS>
      <VERS vnumber="8">Erutiska Jesusan iistaj tusa ti wakerimiayi. Jesusa Túramurin áujmatman ti antukmiayi. Tuma asa, "Wi iimiai aents tujintiamun Túrashtimpiash" tusa Jesusan Wáiniak warasmiayi.</VERS>
      <VERS vnumber="9">Jesusan ti nukap aniasmiayi; Túramsha penké aimkiachmiayi.</VERS>
      <VERS vnumber="10">Nuisha Israer-patri uuntrisha, tura Israer-shuara jintinniurisha yajauchiiti tusar charaatum awajiarmiayi.</VERS>
      <VERS vnumber="11">Tura Erutissha ni suntarijiai Jesusan yajauch Enentáimtuiniak Niin wishikiainiak ti penker pushin, akupniu entsatairiya ánniun, aentsrarmiayi. Nuyasha Erutis ataksha Piratuíin akupkamiayi.</VERS>
      <VERS vnumber="12">Túram nu tsawant Piratu Erutisjai nawamnaikiarmiayi. Kame Yáunchuka nemasnaikiau ármiayi.</VERS>
      <VERS vnumber="13"> Nuyá Israer-patri uuntrin aentsu uuntrijiai tura penké aentsjai Piratu ikiaanak Tímiayi</VERS>
      <VERS vnumber="14">"Ju aishman aentsu awajimtikiui tusarum itiartintrume. Túrasha átum iimprumnin anintrusan yajauch átum Tárumna nuna penké nekarachjai.</VERS>
      <VERS vnumber="15">Erutissha Núnisan yajauchin nekaachai. Warí, jui awainkichmaka. Nuikia Páantchakait Jú aishman jakamnia tunaanka Túrichuiti" Tímiayi.</VERS>
      <VERS vnumber="16">
      </VERS>
      <VERS vnumber="17">Túraitiat tuke Túrutai asamtai, Jísat jeakui sepunmaya Chikichík aishmankan Piratu ankant akupkatin ámiayi. Tuma asamtai, nii chichaak "juna Asutián awematjai" Tímiayi.</VERS>
      <VERS vnumber="18">Tura aencha iruntrar ti untsumainiak "Atsá; jucha. Ju nakitiaji. Antsu Parapás akupkata" tiarmiayi.</VERS>
      <VERS vnumber="19">Nu Parapássha akupniun nakitiak mesetan najana asa tura mankartin asa sepunam enkeamuyayi.</VERS>
      <VERS vnumber="20">Piratuka Jesusan akupkattsa wakerak ataksha aentsun áujsarmiayi.</VERS>
      <VERS vnumber="21">Túrasha Nú arant untsumainiak "Atsá. Krúsnum mantamnati" tiarmiayi.</VERS>
      <VERS vnumber="22">Tura ataksha Piratu chicharainiak "Urukamtai. Warí tunaan Túrait? Jakamnia tunaan Túrachiash tusan, aniasan penké nekarachjai. Asutián akupkatjai" Tímiayi.</VERS>
      <VERS vnumber="23">Tura niisha kakaram untsumainiak "Jesus mantamnati" tiarmiayi. Kame aencha tura Patri uuntrisha ti untsumaina ásarmatai ni wakeramuri tsankatnakarmiayi.</VERS>
      <VERS vnumber="24">Nii wakeriarmia nuna Piratu "Túrattajai" Tímiayi.</VERS>
      <VERS vnumber="25">Tuma asa Parapásan, mesetan najanin tura mankartin amia nuna akupkamiayi. Tura Jesusnaka ni wakeramun Túrawarti tusa iiktusarmiayi.</VERS>
      <VERS vnumber="26"> Jesusan jukitiasa pujuiniai Serini nunkanmaya Semun ni pépruriya Jerusarénnum yama jeamiayi. Niin achikiar, Jesusa krusri ayantkar "ni ukuri Wetá" tiarmiayi.</VERS>
      <VERS vnumber="27">Untsurí aents Jesusan nemariarmiayi. Tura Untsurí nuwasha ti kuntuts Enentáimiainiak uutkiar tura wa-wa ajakiar wearmiayi.</VERS>
      <VERS vnumber="28">Túmainiakui Jesus niin iis, "Jerusarénnumia nuwatiram Winia Enentáimtursarum uuttiirap. Antsu atumniak tura atumi uchiri Enentáimtusrum uuttiarum.</VERS>
      <VERS vnumber="29">Warí, ti iturchat tsawant jeawartatui. Tuma asamtai "Uchirtichu ainia nu, ajaprukchana nu tura amuntsachu ainia nu, Chíkich aentsjai nankaamas pénker pujuiniawai" tiartatui.</VERS>
      <VERS vnumber="30">Nu tsawantai aents chicharainiak "Náint iin nekentmak yuturmaartai" tiartatui.</VERS>
      <VERS vnumber="31">Warí, numi sameka ainis yajauch aya Nánkamna ainsha ju itiurchat átsuk. Tura numi kukaru ainkiamtai itiurak Nú yajauch Túrunachat~i." Tu timiayi Jesus.</VERS>
      <VERS vnumber="32"> Tura Jesusjai Krúsnum maatai tusar Jímiar yajauch aishmankan Júkiarmiayi.</VERS>
      <VERS vnumber="33">Karawír nain tutainium jeawar Jesusan Krúsnum ajintrurarmiayi. Tura Jesusa untsuurini Chikichík yajauch aishmankan tura ni menaarini Chíkich yajauch aishmankan Núnisan Krúsnum ajintrurarmiayi.</VERS>
      <VERS vnumber="34">Tura Jesus Krúsnum ajintraku pujuram, chichaak "Apawá, tsankurarta. Nii aitkiainia nuna nékainiatsui" Tímiayi. Tura suntar pujuarmiania nu, yaki Jesusa pushiri jukit tusar nakurusarmiayi.</VERS>
      <VERS vnumber="35">Péprunmaya aents ii wajatiarmiayi. Tura uunt armia nusha Niin wishikiainiak "Chikichnaka uwemtikniuiti. Wats, Yamái nekas Yusa anaikiamuri Kristu Tútainkiunka imia Ninki Uwémpratí" tiarmiayi.</VERS>
      <VERS vnumber="36">Suntarsha Niin wishikrarmiayi. Tariar Churuínian aartai tusar awajiarmiayi.</VERS>
      <VERS vnumber="37">Tura chicharainiak "Amesha nekas Israer-shuara uunt akupniurinkiumka amek uwemprata" tiarmiayi.</VERS>
      <VERS vnumber="38">Tura muuknumaani, Kriaku chichamjai, Rúmanmaya apach chichamjaisha tura Israer chichamjaisha ju aarar anujkamu ámiayi: JUITI ISRAER-SHUARA UUNT AKUPIN</VERS>
      <VERS vnumber="39">Chikichík yajauch aishman nui ajintruamu amia nu Kátsekeak chicharuk "Amesha nekas Yusa anaikiamurintkiumka amek uwemprata tura incha uwemtikramprata" Tímiayi.</VERS>
      <VERS vnumber="40">Tura Chíkich ni tsaniakmarin kakantar chicharuk "Amesha Niijiai métek Asutniátasa pujayatam, Yus ashamatsmek? Tímiayi.</VERS>
      <VERS vnumber="41">Iikia yajauch asar Wáitsatniuitji; ii tunaari akikmakur Wáitiaji. Antsu ju aishmanka yajauchin Túrichuiti" Tímiayi.</VERS>
      <VERS vnumber="42">Nuyá Jesusan chicharuk "Amesha akupin ajasam winiasha Enentáimtursata" Tímiayi.</VERS>
      <VERS vnumber="43">Tutai Jesus chicharuk "Nekas Tájame, jakar shiir pujutainium Yamái tsawant Wijiai pujustatme" Tímiayi.</VERS>
      <VERS vnumber="44"> Tutupin ai Ashí nunkanam ti kirit ajasmiayi. Tura Menaintiú ura nankaamasu ain, nantu nunkaach ajassha tuke kirit ámiayi.</VERS>
      <VERS vnumber="45">Tsawái nantusha mushatmarmiayi. Tura Jerusarénnum Yusa Uunt Jeencha tarach ajamu aa Jímiapetek nakaakamiayi.</VERS>
      <VERS vnumber="46">Nuyá Jesus untsumuk "Apawá, winia wakantrun Amiin ikiuajai" Tímiayi. Nuna tinia jakamiayi.</VERS>
      <VERS vnumber="47">Suntara Kapitiántri nu Túrunamun Wáiniak, Yusa Náarin shiir awajeak "Jusha Imiá nekas pénker aishmankuyi" Tímiayi.</VERS>
      <VERS vnumber="48">Tura Untsurí aents pujuarmia nu, nu Túrunamun Wáinkiar ti kuntuts Enentáimiainiak ni netsepen paat awatiar waketkiarmiayi.</VERS>
      <VERS vnumber="49">Tura Jesusa amikrisha tura nuwa Kariréanmaya Niin nemariarmia nusha íkian wajasar ii wajarmiayi.</VERS>
      <VERS vnumber="50"> Naka Enentáimin pénker aishman ámiayi ni naari Jusé. Arimatéa pepru Jutía Núnkanam ana nuyauyayi. Israer-shuara Uunt Iruntairin Páchitkiauyayi.</VERS>
      <VERS vnumber="51">Yus ju nunkanam akupin ajasat tusa Jusé nakas pujumiayi. Tuma asa Uunt Iruntainium Jesusan Túrawarmia nuna nakitmiayi.</VERS>
      <VERS vnumber="52">Tuma asamtai Piratui we Jesusa ayashin seamiayi.</VERS>
      <VERS vnumber="53">Piratu "ayu" takui, Jesusa ayashin Krúsnumia jusa tarachjai penuar kaya Táurmanum iwiarsamiayi. Nu Táurmanum Chíkich iwiarsachmauyayi.</VERS>
      <VERS vnumber="54">Iwiaratin tsawantai, ayampratin tsawant tsawastatuk ajasmatai Túrunamiayi.</VERS>
      <VERS vnumber="55">Tura nuwa Kariréanmaya jukiniutak Jesusan nemarsarmia nusha iwiarsamunam weriar, Jesusa ayashi itiur ikiusmait nuna iisarmiayi.</VERS>
      <VERS vnumber="56">Iisar ikiuak ni jeen waketkiarmiayi. Tura Jesusa ayashi mejeenin tusar kunkuinian iwiararmiayi. Tura ayampratin tsawantai, Israer-shuar akupkamun umikiar ayamprarmiayi.</VERS>
    </CHAPTER>
    <CHAPTER cnumber="24">
      <VERS vnumber="1"> Tumintin Káshik kunkuinian iwiaramun Júkiar nu nuwa Jesus iwiarsamunam weriarmiayi. Tura Chíkich nuwasha atampriarmiayi.</VERS>
      <VERS vnumber="2">Tura iwiarsamu kaya atutkamu urani aan Wáinkiarmiayi.</VERS>
      <VERS vnumber="3">Tura wayawar uunt Jesusa ayashin Wáinkiacharmiayi.</VERS>
      <VERS vnumber="4">Wáinkiachu ásar ashamkarmiayi. Tura "itiurkatjik" tiarmiayi. Tumai Jimiará aishmankan pushin wincharpatniun entsaru niin ayaamach wajainian Wáinkiarmiayi.</VERS>
      <VERS vnumber="5">Nuna Wáinkiar ti sapijmiainiak tsuntsumawarmiayi. Túmakui nu aishman chicharainiak "Iwiaakusha urukamtai jakaanumsha earum? tiarmiayi.</VERS>
      <VERS vnumber="6">Jui pujatsui. Antsu nantakni. Nékatsrumek. Niisha Kariréanam tuke pujus</VERS>
      <VERS vnumber="7">"Wi, Aents Ajasuitjiana nu, yajauch aentsnum surunkattajai. Túran Krúsnum mantamnattajai. Tura Menaintiú tsawantai nantaktiatjai" turamchamkarum" Tímiayi.</VERS>
      <VERS vnumber="8">Nuna takui Jesus timian Enentáimprarmiayi.</VERS>
      <VERS vnumber="9">Tura iwiarsamunmaya waketki taar, Jesusa unuiniamurin auntse armia nuna tura chikichnasha Ashí nu Túrunamun ujakarmiayi.</VERS>
      <VERS vnumber="10">Jesusa unuiniamurin ujakarmia nu ju ainiawai: Maktaranmaya Marí, Juánasha, Jakupu Nukurí Marisha, tura Chíkich nuwajai.</VERS>
      <VERS vnumber="11">Tura Jesusa unuiniamurisha nuwa Tuíniakuisha nekasaiti tu Enentáimtsuk "Wáuruk Tuíniawai" tiarmiayi.</VERS>
      <VERS vnumber="12">Túrasha Pítrusha jiinki Jesus iwiarsamunam tsékenki werimiayi. Jeá, init iis, aya Tárachik tepenan Wáinkiamiayi. Tura Túrunamia nuna ti Enentáimiar ni jeen waketkimiayi.</VERS>
      <VERS vnumber="13"> Nu tsawantaik Jesusa nemarniuri Jímiar Emaús péprunam wéarmiayi. Emaúska Jerusarénnumia auntse kirumitru Jeá pujawai.</VERS>
      <VERS vnumber="14">Túrunamia nuna chichaki wearmiayi.</VERS>
      <VERS vnumber="15">"Itiurkit" tu aujmatki weenai imia Jesus taa nui Páchiniak niijiai wearmiayi.</VERS>
      <VERS vnumber="16">Tura Wáinkiariat nekaashtin asamtai yait nekaacharmiayi.</VERS>
      <VERS vnumber="17">We-wénakua Jesus chicharainiak "Jintiasha Warí áujmatkirum wéarum? Urukamtai Kúntuts Enentáimprum?" Tímiayi.</VERS>
      <VERS vnumber="18">Chikichik, Kreupas Náartin chicharuk "Jerusarénnum Túruna nuna Ashí nékainiawai. Ameka amekek Túrunamia nu nékachu Páchitkiam?" Tímiayi.</VERS>
      <VERS vnumber="19">Tutai Jesus Tímiayi "Warí urukait?" Tutai tiarmiayi "Entá, Nasarétnumia Jesusa Túrunamuri taji. Niisha Yúsnan etserin asa Yusa kakarmarijiai chichasmiayi tura nuna kakarmarijiai takasmiayi. Núnaka Ashí aents nékainiawai.</VERS>
      <VERS vnumber="20">Tura ii Pátriri uuntri tura ii pépruri uuntri "Tunáa jakamnia Túrayi" tusar "Krúsnum mantamnati" tiarmiayi.</VERS>
      <VERS vnumber="21">Tura ii Israer-aentstin uwemtikrampratin tu Enentáimsamji. Tura ni maamusha Menaintiú tsawant nankaamasai.</VERS>
      <VERS vnumber="22">
      </VERS>
      <VERS vnumber="23">Túrasha ii nuwa ni iwiarsamunam Yamaí Káshik weriar ni ayashin Wáinkiacharmai. Tura "Yusa suntari Wáinkiaji tura "Jesus iwiaakuiti" Túramji" tiarmai. Nuna tu ujatmakakrin ti Enentáimpraji.</VERS>
      <VERS vnumber="24">Nuyá ii shuar iwiarsamun weriar, nuwa tiarmia Tímiatrusan Wáinkiarmiayi. Tura Jesusnaka Wáinkiacharmai." Tu ujakarmai Jesusan.</VERS>
      <VERS vnumber="25">Nuyá Jesus niin chicharainiak "Enentáimchaitrume. Ashí Yúsnan etserin tiarmia nu wau Enentáimtatsrume.</VERS>
      <VERS vnumber="26">Yusa anaikiamuri, Kristu tutai, shiir awajnatsuk ti Wáitsashtinkiait?" Tímiayi.</VERS>
      <VERS vnumber="27">Tura Nuyá Yus-Papinium Muisáis aarmia Nuyá jukin Ashí Yúsnan etserin ni Túrunatniurin aararmia nuna jintintiatasa nankamamiayi.</VERS>
      <VERS vnumber="28">Ayu, nii wearmia Nú peprunam jeawarmiayi. Tura Jesuska nui nankaamaki wétaj tau ajamiayi.</VERS>
      <VERS vnumber="29">Tura niisha chicharainiak "Weep. Iijiai Pujustá. Warí, nantu akaikiyi, kirit ajatemsai" tiarmiayi. Tutai Jesus niijiai pujustaj tusa wayamiayi.</VERS>
      <VERS vnumber="30">Tura niijiai irunar misanam pujus, yurumkan achik, Yúsan yuminkias nincha puuk Súsarmiayi.</VERS>
      <VERS vnumber="31">Nu chichamaik, ni jii uranniua Núnikiarmatai Jesusan nekaawarmiayi. Tura Niisha Nú chichamaik menkakamiayi.</VERS>
      <VERS vnumber="32">Tura nu shuarsha mai tunai ajainiak "Jintia winis Niisha Yus-Papin jintintramuk nekas ii Enentáin shiir Enentáimtikramprachmakaj~i" tiarmiayi.</VERS>
      <VERS vnumber="33">Nuyá, Emaúsnumia Wárik Jíinkiar Jerusarénnum waketkiarmiayi. Nui Jesusa unuiniamurin auntse armia nuna tura Chíkich shuar Jesusan nemariarmia nunasha iruntrar pujuinian Wáinkiarmiayi.</VERS>
      <VERS vnumber="34">Auntse armia nusha tiarmiayi "Uunt Jesus nekas nantakni. Semun Niin Wáinkiaiti."</VERS>
      <VERS vnumber="35">Tutai niisha Jintiá Túrunamun ujakarmiayi. "Jesus yurumkan ajaamakui nui nekaamji" tiarmiayi.</VERS>
      <VERS vnumber="36"> Nuna áujmatuk pujuiniai Jesus aya aneachma ajapén wajas "Shiir Enentáimsatarum" Tímiayi.</VERS>
      <VERS vnumber="37">Nuna antukar, ti sapijmiakar, wakanchashit, Enentáimsarmiayi.</VERS>
      <VERS vnumber="38">Tura Jesus chicharainiak "Urukamtai sapijmiakrum wakanchashit, tu Enentáimsarum?</VERS>
      <VERS vnumber="39">Winia uwejrusha, nawersha iirtustarum. Wíkiitjai. Takarsa iirsatarum. Warí, wakancha ayashtinkiait, ukunchtinkiait" Tímiayi.</VERS>
      <VERS vnumber="40">Nuna tinia ni uwejéncha nawencha iniaktusarmiayi.</VERS>
      <VERS vnumber="41">Warainiayat sapijmiainia ásar, Niimpiashit tu Enentáimtusarmiayi. Tuma asamtai, niin chicharainiak "yurumak takakrumek?" Tímiayi.</VERS>
      <VERS vnumber="42">Takui, namaknasha, Míshkincha Súsarmiayi.</VERS>
      <VERS vnumber="43">Tura Jesus nuna achik niisha iimiainiamunman yuamiayi.</VERS>
      <VERS vnumber="44">Tura niin tiarmiayi "Winia Túrutawarma nuna, Wi atumjai nuik pujusan Tímiajrume. Nekas uminkiatniuyayi. Iis, wi Túrunatniurun Muisáis aarmia nusha, Yúsnan etserin aarmia nusha, tura Sarmu papinium aarma ana nusha Ashí uminkiatniuyayi" Tímiayi.</VERS>
      <VERS vnumber="45">Nuyá Yus-Papinium aarman jintintiawarmiayi.</VERS>
      <VERS vnumber="46">Jintintiuk juna Tímiayi: "Yusa anaikiamuri Kristu tutai jaka Menaintiú tsawantai jakamunmaya nantaktinia nu Yáunchuk áarmauyayi. Tura Wi Nú Krístuchukaitiaj.</VERS>
      <VERS vnumber="47">Winia Náarun pachisar, Jerusarénnumia nankama Ashí nunkanam nu chicham etsernaktinia nu aarmauyayi. Shuar ni tunaari tsankurnarat tusar Enentáin Yapajiátniuiti. Tura tu etserkatniua nusha yaunchu aarmauyayi.</VERS>
      <VERS vnumber="48">Tura wi Túrunamu neka asarum etserkatniuitrume, Tímiayi.</VERS>
      <VERS vnumber="49">Tura winia Apar, winia Wakantrun susartatjai, turammarumna nuna akuptuktatjarme. Tura nayaimpinmaya Táatsain jui Jerusarén péprunam Pujústárum. Taa ni kakarmarin suramsattarme." Tu Tímiayi.</VERS>
      <VERS vnumber="50"> Nuyá Jesus Jerusarén péprunmaya Júkiar Petania péprunam ejeniarmiayi. Tura nui ni uweje Takuí, "Yus Yáinmakarti" Tímiayi.</VERS>
      <VERS vnumber="51">Nuna tu pujus, niiya kanakmiayi. Tura nayaimpiniam junakmiayi.</VERS>
      <VERS vnumber="52">Ni unuiniamurisha Niin Imiá shiir Enentáimtusarmiayi. Tura Nuyá ti warasar Jerusarénnum waketkiarmiayi.</VERS>
      <VERS vnumber="53">Tura Yusa Uunt Jeen pujusar Yusa Náarin shiir Awajú pujuarmiayi. Aukete.</VERS>
    </CHAPTER>
  </BIBLEBOOK>
  <BIBLEBOOK bname="Johannes" bnumber="43" bsname="Joh">
    <CHAPTER cnumber="1">
      <VERS vnumber="1"> Ashí nankamamia Nú yaunchu Yusa Uchirí tuke pujuyayi. Niisha Yúsan ti paant awajeakui, Chícham Tíminiaiti. Chichamsha Yusjai pujuyayi. Chichamsha Yúsauyayi.</VERS>
      <VERS vnumber="2">Yámankamtaik Niisha pujuyayi Yusjai.</VERS>
      <VERS vnumber="3">Ashí najanamu ainia nu Niijiai najanamuiti. Nii najanachmaka penké atsawai.</VERS>
      <VERS vnumber="4">Niisha iwiaaku átinia nérenniuti. Nu iwiaaku atincha Tsáapninia ainis Yusna ana nuna Ashí shuaran paant nekamtikiamniaiti.</VERS>
      <VERS vnumber="5"> Nu Tsáapnin kiritniunam Tsáapniawai. Tura kiritniusha Tsáapninian ikiajniaktinian tujinkiaiti.</VERS>
      <VERS vnumber="6">Aishman ámiayi, Yus akupkamu, ni naari Juan.</VERS>
      <VERS vnumber="7">Niisha Tsáapnin chichaman etserkatajtsa Támiayi. Nuna étseruk Ashí umirkarat tusa Támiayi.</VERS>
      <VERS vnumber="8">Juansha nu Tsáapninchauyayi. Ayatik akupkamuyayi Tsáapnin chichaman etserkat tusa.</VERS>
      <VERS vnumber="9">Nu Tsáapninkia nekas tsaapniniaiti. Ju nunkanam taa Ashí shuaran Enentáin Tsáapniartiniaiti.</VERS>
      <VERS vnumber="10">Chichamsha taramiayi ju nunkanam. Tura nunkasha ni najanamu ain, nunkaya aents Niin nekaacharmiayi.</VERS>
      <VERS vnumber="11">Támiayi ni nunkén tura ni shuarsha ni Enentáin itiaacharmiayi.</VERS>
      <VERS vnumber="12">Tuma ain Chíkich shuar Niin Enentáimtuiniak ni Enentáin itiaawarua nuna Yusa Uchirí ajastinian Yus tsankatkamiayi.</VERS>
      <VERS vnumber="13">Niisha Yusa Uchirí ajasar ataksha Númpentin Ayashímkiacharmai. Aentsnúmia akiiniachu ainiawai niisha. Aishman wakeramujaisha akiiniacharmai. Antsu Yúsnumia akiiniawaru ásar Yusa Uchirí ainiawai.</VERS>
      <VERS vnumber="14">Nú Chichamsha ayashtin ajas iijiai Núkap tsawant pujumiayi. Yusa anenkratairijiai piakuyi. Aya nekasa nunak chichaamiayi. Núnisan ni pénkerin, aya Yusa Uchiri chikichkia nu takusminia nuna iniakmamiayi. Nusha iisha paant Wáinkiaitji.</VERS>
      <VERS vnumber="15"> Juansha Niin neka asa, étseruk Tímiayi "Júiti wi Tímiaj nu: "Winia ukuruini winittiana nu Wíjiainkia émkaiti. Maa, wi atsaisha tuke pujuyayi" tiniujai." Tu etserkamiayi.</VERS>
      <VERS vnumber="16">Chichamsha ti anenkartin asa Ashí pénker ana nuna iniaitsuk Súramji.</VERS>
      <VERS vnumber="17">Yusa akupeamurin Muisais yaunchu jintintraiti, antsu aneatniuncha tura Ashí nekas ana nunasha Jesukrístu jintintraiti.</VERS>
      <VERS vnumber="18">Chikichkisha Yúsan penké Wáinkiachuiti. Tura ni Uchirí chikichkia nu tuke Niijiai Tsaníaku asa Yúsan paant awajturmasuitji.</VERS>
      <VERS vnumber="19"> Jerusarénnumia Israer-shuar ni Pátririncha Riwí-shuarjai Juankai akupkarmiayi Yákit tusar.</VERS>
      <VERS vnumber="20">Inintruiniakui paant ujakmiayi. "Wikia Krístuchuitjai" Tímiayi.</VERS>
      <VERS vnumber="21">Takui ataksha aniasarmiayi "Nuikia Yáitiam. Yúsnan etserin yaunchu amia Nú Eríaskaitiam?" tiarmiayi. Juansha "Atsá, Núchaitjai" Tímiayi. Nuyá ataksha aniasarmiayi "Nuikia Yúsnan etserin Tátinia Núkáitiam?" tiarmiayi. Niisha "Atsá" Tímiayi.</VERS>
      <VERS vnumber="22">Takui "Nu arantcha Yáitiam. Iin akuptamkajnia nusha Warí Títiataj~i. Warintia Enentáimiam?" tiarmiayi.</VERS>
      <VERS vnumber="23">Juansha Tímiayi "Yúsnan etserin Isayas yaunchu timia Núitjai. Niisha aarmiayi "Aents atsamu nunkanam shuar untsumui "Ii uuntri Jintí naka awajsatarum," tu untsumui." Núnaka Isayas aaruiti. Tura wikia untsumna Nú shuaraitjai" Tímiayi.</VERS>
      <VERS vnumber="24">Juanjai chichainiakka Pariséu akupkarma ármiayi.</VERS>
      <VERS vnumber="25">Niisha tiarmiayi "Nuikia Krístuchuitiatmesha, Eríaschaitiatmesha, Yúsnan etserin Tátinia Núchaitiatmesha urukamtai imiakratam?" tiarmiayi.</VERS>
      <VERS vnumber="26">Juansha Tímiayi "Wikia entsajain imiakratjai. Tura átum írutramunam shuar átum nékatsrumna nu wajaawai.</VERS>
      <VERS vnumber="27">Niisha winia ukuruini winiayat Wíjiainkia ti nankaamantuiti. Nii ti pénker asamtai wisha ni sapatri jinkiamurincha atitrachminiaitjai" Tímiayi.</VERS>
      <VERS vnumber="28">Nuka Petapara peprunam Túrunamiayi. Petaparasha Juan imiakratmia nui Jurtan entsa amain amai.</VERS>
      <VERS vnumber="29"> Nuyá kashin Juan Jesusan winian Wáiniak Tímiayi "Iistarum. Núiti Yusa Murikri Ashí aentsu tunaarin Júana nu.</VERS>
      <VERS vnumber="30">Núiti wi timiaj nu, "Winia ukurui winiana nu Wíjiainkia nankaamantuiti. Tura wi atsaisha tuke pujuyayi" Tímiajai.</VERS>
      <VERS vnumber="31">Wisha Niin nekaachmajai. Tura Ashí Israer-shuar Niin nekaawarat tusan imiakin Támajai" Tímiayi.</VERS>
      <VERS vnumber="32">Nuyá Tímiayi "Yusa Wakanin Yámpitsa Núnin nayaimpinmayan Táarun Wáinkiámjai. Tura ekemsamai.</VERS>
      <VERS vnumber="33">Nu Túruntsain tuke Niin nekaachmajai. Tura Yuska winia imiakrattinian akuptak turutmiai "Chikichik shuarnum Yusa Wakaní tara ekemsa Wáinkiam, nujai nekaattame. Yusa Pénker Wakaníjiai imiakratniua Núiti" Túrutmiayi. Tura nujai Niin nekaamjai.</VERS>
      <VERS vnumber="34">Yamaikia wainkia asan ti paant nékajai Tí nekas Yusa Uchirínti" Tímiayi Juan.</VERS>
      <VERS vnumber="35">Kashincha ataksha Juan nui wajasmiayi ni unuiniamuri Jímiarjai.</VERS>
      <VERS vnumber="36">Jesussha nui nankaamakui Juan Tímiayi "Iistarum, Yusa Murikrí áuwiti."</VERS>
      <VERS vnumber="37"> Juanka unuiniamuri nuna antukar mai Jesusan pataatukarmiayi.</VERS>
      <VERS vnumber="38">Jesussha úkumur iimias nu Jímiaran wininian Wáinkiámiayi. Tura Tímiayi "Ya earum?" Niisha "Uuntá, tui pujam?" tiarmiayi.</VERS>
      <VERS vnumber="39">Jesussha Tímiayi "Wats, iitiarum." Niisha wear ni pujutairin Wáinkiarmiayi. Tura Aankú ajasmatai nu tsawantai nui kintiamprarmiayi.</VERS>
      <VERS vnumber="40">Juanka chichamen antukar Jesusan pataatukaruka Jímiar ármiayi. Chikichik Antresauyayi. Niisha Semun Pitru yachiiyayi.</VERS>
      <VERS vnumber="41">Antressha Wárik ni yachi Semunkan eaktajtsa wémiayi. Tura Wáiniak "Misías Wáinkiaji" Tímiayi. Misíaska ni chichamen "Kristu" tawai. Krístuka Israer-shuaran yainkiarat tusa Yus anaikiamuiti.</VERS>
      <VERS vnumber="42">Nuyá Antres ni yachi Semunkan Jesus pujamunam jukimiayi. Jesussha Wáiniak Tímiayi "Ametme Semun, Junasa Uchirí. Túrasha Sépas átatme." Sépaska Israer-shuar chichamnum kaya tawai. Tura Kriaku chichamnum nuka Pítruiti.</VERS>
      <VERS vnumber="43"> Kashincha Jesus Kariréa nunkanam wétajtsa pujumiayi. Tura Jiripin Wáiniak "Nemartusta" Tímiayi.</VERS>
      <VERS vnumber="44">Jiripisha Petsaitia péprunmayauyayi. Antressha Pítrusha nu péprunmayauyayi.</VERS>
      <VERS vnumber="45">Nuyá Jiripi Natanaéran eakmiayi. Tura Wáiniak Tímiayi "Muisais Yus akupkamu papinium "Anaikiamu Tátatui" tu aarchamkia. Yaunchu Yúsnan etserniusha ujakcharmakia. Nu shuar Wáinkiaji. Jesusaiti, Jusé Uchirí. Nasarét péprunmayaiti."</VERS>
      <VERS vnumber="46">Natanaérsha Tímiayi "Nasarétnumia pénker shuar áminkiait?" Jiripisha "Winim Iitiá" Tímiayi.</VERS>
      <VERS vnumber="47">Jesussha Natanaéran Tíjiuch winian Wáiniak Tímiayi "Ju shuar iistarum. Ti pénker Israer-shuaraiti. Penké anankartichuiti."</VERS>
      <VERS vnumber="48">Natanaérsha Tímiayi "Itiur nékaram?" Jesussha Tímiayi "Jiripi tuke untsurmatsain Wáinkiájme ikiu numirin ejamkam wajamin."</VERS>
      <VERS vnumber="49">Natanaér nuikia Tímiayi, "Uunta, nekas Yusa Uchirínme. Israer-shuar akupniuitme" Tímiayi.</VERS>
      <VERS vnumber="50">Tura Jesus Tímiayi "Aya wi "Ikiu numirin ajamkam wajamin Wáinkiájme" takui Winia Enentáimturamek? Antsu nuna nankaamas nekaachmin ana nusha Wáinkiáttame" Tímiayi.</VERS>
      <VERS vnumber="51">Nuyasha Jesus Tímiayi "Wi nekas Tájarme, Aents Ajasu asan atumsha nayaim uranmianum Yusa suntari Winin tara waka ajainia Wáinkiáttarme." Tu Tímiayi.</VERS>
    </CHAPTER>
    <CHAPTER cnumber="2">
      <VERS vnumber="1"> Menaintiu tsawant nankaamasmatai nuatnaikiatin Jísat Kaná péprunam ámiayi. Kaná péprusha Kariréa nunkanmauyayi. Jesusa Nukurísha nui pujumiayi.</VERS>
      <VERS vnumber="2">Jesussha ni unuiniamurisha nu nuatnaiyamunam ipiaamu ármiayi.</VERS>
      <VERS vnumber="3">Umutai amuukamtai Jesusa Nukurí Tímiayi "Umutai amuukai. Penké takakainiatsui."</VERS>
      <VERS vnumber="4">Tura Jesus Tímiayi "Nukuá, urukamtai Winia Túrutam? Iniáitiústá. Winia kakarmar iniakmastin jeaatsui."</VERS>
      <VERS vnumber="5">Nuyá umutain Wáinmainia nuna ni Nukurí Tímiayi "Ashí ni tana nu Umiktárum."</VERS>
      <VERS vnumber="6">Nui kayajai najanamu yumi-yaraatai sais (6) ámiayi. Nu yaraatainmaya Israer-shuar ni ewejéncha ni nawencha nijiamau ármiayi Yus shiir Enentáimtursatí tusar. Chíkich Chíkich yaraatainium uchenta (80) Rítrusha, sian (100) Rítrusha yumi wayamniauyayi.</VERS>
      <VERS vnumber="7">Nuyá Jesus umutain Wáinmaun "Ju yaraatai aimpratarum" Tímiayi. Takui mete aimprarmiayi.</VERS>
      <VERS vnumber="8">Aimprarmatai Jesus Tímiayi "Pai, ishichik shikikrum Námper chicharu suutarum." Tutai Nútiksan Túrawarmiayi.</VERS>
      <VERS vnumber="9">Jista chicharusha nu umutai ajasun Nekáprámiayi. Yaraatainmaya yumi jusamun nekaachmai niisha tura umutai ajamau jusaru ásar nékarmai. Jista chicharusha nuwatun untsuk</VERS>
      <VERS vnumber="10">Tímiayi "Jístanmanka pénker umutain emka Suíniatsuk. Tura jémararmatainkia Tímianchan suiniatsuk. Túrasha ámeka pénker umutai ikiusam Yamái Jíikchamek" Tímiayi.</VERS>
      <VERS vnumber="11">Jesus Túramu Kananum Kariréa nunkanam Túrunamiayi. Nújainkia Jesus emka ni kakarmarin paant iniaktusmiayi. Nuna iisar ni unuiniamurisha Niin Enentáimtusarmiayi.</VERS>
      <VERS vnumber="12"> Nuyá Kapernáum péprunam wémiayi. Ni Nukurísha ni yachisha ni unuiniamurisha nemariarmiayi. Nuisha Untsurí tsawant pujusarmiayi.</VERS>
      <VERS vnumber="13">Israer-shuara namperi, paskua tutai, ishichik ajasmatai Jesus Jerusarénnum wémiayi.</VERS>
      <VERS vnumber="14">Nui Jeá Yusa Uunt Jeen Súruinian Wáinkiámiayi. Turuncha murikniasha yampitsnasha Súrin ármiayi. Chikichcha ni misarin pujusar Kuítian Yapajíniancha Wáinkiámiayi.</VERS>
      <VERS vnumber="15">Nuna Wáiniak yaranken chapikmar asutkiartutain najana nujai Ashí waakartiuk murikrintiuk aa Jíirmiayi. Kuítian yapajniu misarincha ayantar ni Kuítrin Nunká utsankarmiayi.</VERS>
      <VERS vnumber="16">Yampitsan Súrinniasha Tímiayi "Nuka Juyá Jíitiarum. Winia Aparu Jeen surutai jea najanawairap" Tímiayi.</VERS>
      <VERS vnumber="17">Nuna iisar ni unuiniamuri yaunchu Yus-Papinium aarman Enentáimprarmiayi. Ju aarmaiti: "Ame Jeem shiir Atí tusan ti wakerukuitjai."</VERS>
      <VERS vnumber="18">Nuikia Israer-shuara uuntri Jesusan aniasarmiayi "Juna Túramniaitjai tusam Warí kakarmak iniakmastatam?"</VERS>
      <VERS vnumber="19">Jesussha Tímiayi "Ju Jea Sáakiakrumin Menaintiú Tsawantaí iniantaittiajai Wikia."</VERS>
      <VERS vnumber="20">Israer-shuarsha tiarmiayi "Kuarentisáis (46) uwitin juna jeamtinian pujursarmiayi. Amesha Menaintiú tsawantai Jeamtámeash."</VERS>
      <VERS vnumber="21">Kame Jesus "Jea" chichayat ni ayashin Tímiayi.</VERS>
      <VERS vnumber="22">Tuma asamtai Jesus ukunam jakamunmaya nantakmiatai ni unuiniamuri ni timian Enentáimprar ni chichamencha tura yaunchu Yus-Papinium aarmancha "Nekasaiti" tu Enentáimtusarmiayi.</VERS>
      <VERS vnumber="23"> Paskua Námpertin ti Untsurí Jerusarénnum pujuarmia nu, Jesus aents tujintiamun Túramtai, nuna Wáinkiar Niin nekas Enentáimtusarmiayi.</VERS>
      <VERS vnumber="24">Tuma ain Jesus Ashí neka asa ninkia Enentáimtuscharmiayi.</VERS>
      <VERS vnumber="25">Ninki Ashí shuara Enentáin neka asa Chíkich ujatkat tusa atsumchamiayi.</VERS>
    </CHAPTER>
    <CHAPTER cnumber="3">
      <VERS vnumber="1"> Shuar ámiayi ni naari Nikiutému. Niisha Pariséu asa nii tuinia aintsan Yúsnan takauyayi. Niisha Israer-shuara uuntriyayi.</VERS>
      <VERS vnumber="2">Niisha kashi Jesusai irastajtsa wé Tímiayi "Uuntá, Shuáran unuiniarat tusa Yus Akúptámkaiti. Nu paant nékaji. Yúsaiyanchuitkiumka aentsti tujintiamu Túramna nu tujinkiaintme' Tímiayi.</VERS>
      <VERS vnumber="3">Jesussha Tímiayi "Tí nekas Tájame. Atak yamaram akiiniachuka Yus akupeamunam pachiinkiashtatui."</VERS>
      <VERS vnumber="4">Tutai Nikiutému aniasmiayi "Itiurak shuar uunta nu ataksha akiiniat. Ataksha ni Nukurí ampujén enkempramniakait atak akiiniatniuna?"</VERS>
      <VERS vnumber="5">Ataksha Jesus Tímiayi "Ti nekas Tájame. Shuar entsayasha tura Wakanniumiasha akiiniachuka Yus akupeamunam penké pachiinkiashtatui.</VERS>
      <VERS vnumber="6">Ayashniumia akiinia nuka ayashchakait. Núnisan Wakanniúmia akiinia nuka wakanchakait.</VERS>
      <VERS vnumber="7">Wi "atak yamaram akiiniatniuiti" takui itiurchat Enentáimpraip.</VERS>
      <VERS vnumber="8">Nase Enentáimpratá. Nase Nánkamsan Umpúawai. Amesha ántame tura tuyan Winiá Túrasha tuin weti nékatsme. Núniskete Ashí Wakanniúmia akiinia nu."</VERS>
      <VERS vnumber="9">Tuma asamtai Nikiutémusha atak anias "Jusha itiurak áminiait?" Tímiayi.</VERS>
      <VERS vnumber="10">Jesus aikmiayi "Ame Israer-shuara jintinniurintiatmesha itiura nékatsmea?</VERS>
      <VERS vnumber="11">Ti nekasan Tájame. Nekas nékakur chichaaji. Iismajnia nusha ujaaji. Tuma ain ii chichame ántatsrume.</VERS>
      <VERS vnumber="12">Aya ju nunkanmaya Túramu ujaam ántachkurmeka itiurak nayaimpinmaya Túramusha antuktarum?'</VERS>
      <VERS vnumber="13">`Shuar chikichkisha nayaimpiniam waka atsawai. Aya Wiki, nayaimpinmaya taran Aents Ajasu asan, Túraitjai. Tura Wikia nayaimpinmayaitjai.</VERS>
      <VERS vnumber="14">Tura Winiasha, Aents Ajasu ain, mantuawartatui. Iis, yaunchu Israer-shuar atsamunam wekainiak napijiai ti Jáiniakui tuke tsuamarti tusa Muisais napin Jirú najana Yakí numiniam awajaimiayi. Núnisnak Wisha awajnitniuitjai.</VERS>
      <VERS vnumber="15">Nújainkia Ashí Winia Enentáimturna nuka jinium wétsuk Yusai tuke iwiaaku pujustatui."</VERS>
      <VERS vnumber="16">Yuska Ashí shuaran ti anea asa, ni Uchirin chikichik ana nuna Shuáran uwemtikrarat tusa tsankatkamiayi. Ashí shuar Niin Enentáimtana nu, jinium wécharat tusa, antsu Yúsnum tuke iwiaaku pujusarat tusa ni Uchirín Akúpturmakmiaji.</VERS>
      <VERS vnumber="17">Yus aentsun kajerak jinium surukat tusa ni Uchirín akupkachmiayi. Antsu uwemtikrarat tusa akupkamiayi.</VERS>
      <VERS vnumber="18">Yusa Uchirín Enentáimtana nuka jinium penké surunkashtiniaiti. Tura Niin Enentáimtatsna nuka, Yusa Uchirín chikichik ana nuna Enentáimtachu asa, Páchitsuk jinium surukmaiti.</VERS>
      <VERS vnumber="19">Yusa Uchiri Tsáapninia aintsan ii tunaari paant awajturmaji. Nu Tsáapnisha ju nunkanam Táraiti. Shuar Tunáa ti tura ásar Tsáapninian nakitrar kiritniun wakeriarmai. Nuna tura ásar jinium surunkaruiti.</VERS>
      <VERS vnumber="20">Ashí tunaan Túruinia nuka Tsáapninian Muíjiainiawai. Túrawar yupitiainiawai ni Tunáa Túramu paant ajasai tusa.</VERS>
      <VERS vnumber="21">Antsu Ashí nekas Túratniun umiiniana nuka Tsáapninian weantainiawai. Yus ni Enentái pujuram Tsáapninium takainiawai. Nuka ti paantaiti.</VERS>
      <VERS vnumber="22"> Nuyá Jesussha ni unuiniamurijiaisha Jutía nunkanam wear nui pujusar imiakratiarmiayi.</VERS>
      <VERS vnumber="23">Juansha Enun nunkanam, Sarim Tíjiuchia nui, imiakratuk pujumiayi entsa nui Núkap aa asamtai. Tura aents Táarmatai imiainiarmiayi.</VERS>
      <VERS vnumber="24">Nusha Juánkan sepunam enkenatsain Túrunamiayi.</VERS>
      <VERS vnumber="25">Tura Juanka unuiniamuri Israer-shuarjai jianaiktinian nankamawarmiayi. "Ya imiakratma Imiá pénkerait?" tusar áujmatiarmiayi.</VERS>
      <VERS vnumber="26">Juánkai inintrustai tusar wéarmiayi. "Uunta, ame nuik Jurtan entsa amain pujakum shuar nui Pujá "Núiti Yusa Murikri" Tíchamkum. Yamaikia imiakratui tura Ashí shuar Niin nemarainiawai" tiarmiayi.</VERS>
      <VERS vnumber="27">Tutai Juan Tímiayi "Ashí kakarmaka aya Yúsaiyanchakait.</VERS>
      <VERS vnumber="28">Wisha paant Tímiajai "Wikia Krístuchuitjai antsu ni jintin iwiarat tusan emka akupkamuitjai." Nusha antukmarme.</VERS>
      <VERS vnumber="29">Kame shuar nuwan nuatna nuna aishrinti. Nuatnaiyak aishman nuwejai áujnainiakui, ni amikrisha nuna antuk ti waraatsuk. Wisha Núnisnak aents Jesusai wénakui ti waraajai.</VERS>
      <VERS vnumber="30">Niisha tuke nankaamaku uunt ajastiniaiti antsu wikia tuke Tímiancha ajastiniaitjai." Juan tu chichasmiayi.</VERS>
      <VERS vnumber="31">Nayaimpinmaya tara nuka Ashí nankaamakuiti. Nunkaya nuka, nunkaya asa Jú nunkanmayanak áujmatui. Nayaimpinmaya tara nuka Ashí nankaamakuiti</VERS>
      <VERS vnumber="32">tura nui antukmancha iismancha áujmatui. Túrasha ni chichamen ántuiniatsui.</VERS>
      <VERS vnumber="33">Antsu ni chichamen ántana nuka "Yusa chichame Imiá nekasaiti" tawai.</VERS>
      <VERS vnumber="34">Yus akupkamuka Yusa chichamen étserui. Yuska ni Wakanín ementutsuk susa asamtai tu étserui.</VERS>
      <VERS vnumber="35">Yus Apa ni Uchirín anea asa Ashí ana nuna Iistí tusa ataksaiti.</VERS>
      <VERS vnumber="36">Shuar Yusa Uchirín Enentáimta nuka yamaram iwiaakmanum akiinia asa tuke Yusai shiir pujustiniaiti. Antsu Yusa Uchirín Enentáimtatsna nuka nu iwiaakmanum akiiniachuiti antsu Yus tuke niin kajerkaiti.</VERS>
    </CHAPTER>
    <CHAPTER cnumber="4">
      <VERS vnumber="1"> "Jesus Untsurí shuaran ni nemarin awajeawai; kame Juanjai nankaamas Untsurí imiaawai" taman Pariseu shuar antukarmiayi.</VERS>
      <VERS vnumber="2">Nekaska Jesus imiakratchamiayi, antsu ni unuiniamuri Túrawarmiayi.</VERS>
      <VERS vnumber="3">Pariséu nu chichaman antukarman Jesussha Nekáa Jutía nunkanmaya jiinki Kariréa nunkanam waketkimiayi.</VERS>
      <VERS vnumber="4"> Wáketuk Samaria nunkanmaani nankaamaktiniuyayi.</VERS>
      <VERS vnumber="5">Samaria nunkanam wéak Sekar péprunam jeamiayi. Nu pepru jeastatuk Jakupa nunke ámiayi. Jakupsha nu nunkan ni Uchirín Jusen Tí yaunchu susamiayi.</VERS>
      <VERS vnumber="6">Nuisha yumirmat ámiayi. Jakup taurma asamtai "Jakupa yumirmatri" tiarmiayi. Tutupin jeamtai Jesussha pimpiki winis yumirmat ayamach pujusmiayi.</VERS>
      <VERS vnumber="7">Nui pujai Samarianmaya nuwa Yumí shikiktajtsa Támiayi. Tura Jesus "Entsa surusta" Tímiayi.</VERS>
      <VERS vnumber="8">Jesusa unuiniamurisha yurumkan péprunam sumaktajtsa wéaru asamtai aya Jesusak pujumiayi.</VERS>
      <VERS vnumber="9">Samarianmaya nuwa Jesusan Tímiayi "Itiura Israer-shuaraitiatmesha Samarianmaya nuwa aisha entsa seatam?" Kame Israer-shuar Samarianmaya shuarjainkia penké chichachu ásar nuna Tímiayi.</VERS>
      <VERS vnumber="10">Jesussha Tímiayi "Yus Súamu nékakmeka tura entsa surusta Tájam nusha nékakmeka ame antsu Seattínme tura Wikia iwiaaku entsan amasaintjai."</VERS>
      <VERS vnumber="11">Nuwasha Tímiayi "Uunta, entsasha ti initiaiti tura shikiktincha takaktsume. Tuyan iwiaaku entsasha surustam?</VERS>
      <VERS vnumber="12">Ii uuntri Jakup ju yumirmatan taur juyanak niisha ni Uchirísha ni Waakarísha umararmiayi. Nuyá ikiurtamkimiaji. Amesha Jakupjai nankaamas kakarmakaitiam?"</VERS>
      <VERS vnumber="13">Jesussha Tímiayi "Ashí shuar ju entsan umarka ataksha kitiamtiatui.</VERS>
      <VERS vnumber="14">Antsu Wi Súajna Nú entsan umarka penké kitiamchattawai. Antsu nu entsa Wi susamuka ni Enentáin Púkunia aintsan tuke pajamtiatui nujai tuke iwaaku Pujustí tusa.</VERS>
      <VERS vnumber="15">Tutai nuwa Tímiayi "Uuntá, winiasha nu entsa surusta. Wisha kitiamcha átaj. Tura ju entsancha shikiktinian Táchataj" Tímiayi.</VERS>
      <VERS vnumber="16">Nuyasha Jesus Tímiayi "Aishrum untsukam utitia, turam jui Tatá."</VERS>
      <VERS vnumber="17">Nuwasha "Winia aishur atsawai" Tímiayi. Tutai Jesus Tímiayi "Maa, nekas tame. Aishrum atsawai.</VERS>
      <VERS vnumber="18">Kame ame aishrum senku (5) takusuitme. Yamái takakmena nusha ame aishrumchaiti. Nekas tame."</VERS>
      <VERS vnumber="19">Nuna antuk nuwasha Tímiayi "Uunta, ame Yúsnan etserniuchukaitiam.</VERS>
      <VERS vnumber="20">Ii uuntrinkia tuke Samarianam pujuarmia nu Jú nainnium Yúsan tikishmatrarmiayi. Antsu átum Israer-shuar árumna nu aya Jerusarénnum Yus Tikíshmátratniuiti Tárume."</VERS>
      <VERS vnumber="21">Jesus Tímiayi "Nuwá, Enentáimsata. Tsawant jeattawai átum Jú Náinniumsha Tátsuk tura Jerusarénnumsha wétsuk Yus Apa tikishmatratin.</VERS>
      <VERS vnumber="22">Atum tikishmatrum nuka nékatsrume. Iikia tikishmatrajnia nu nékaji. Israer-shuarnumia Uwemtikkiartin winiakui nékaji.</VERS>
      <VERS vnumber="23">Tsawant winittiana nu Yamái jeayi. Ashí shuar Yus Apan nekas tikishmatainiakka tuke wakanjai tuke Enentáijiaisha awajitsuk tikishmatrartatui. Núnisan tikishmatrurat tusa wakerawai Yus Apa.</VERS>
      <VERS vnumber="24">Yuska Wakaniiti tura Ashí Niin tikishmatainia nuka tuke Wakaníjiai tura tuke Enentáijiai awajitsuk tikishmatratin ainiawai."</VERS>
      <VERS vnumber="25">Nuwasha Tímiayi "Anaikiamua nu Tátiniaiti. Nusha Krístuiti. Niisha taa Ashí jintintramattaji."</VERS>
      <VERS vnumber="26">Jesus Tímiayi "Wiitjai. Amin chichaajmena Nú Kristuitjai."</VERS>
      <VERS vnumber="27"> Nuin ni unuiniamuri Táarmiayi tura nuwajai chichaa pujan Wáinkiar ti Enentáimprurarmiayi. Tumaitiat "Warí wakerakmea nuwajai chichaam?" Títinian arantukarmiayi.</VERS>
      <VERS vnumber="28">Nuyanka nuwa ni yumirin ikiuki péprunam we Ashí aentsun Tímiayi</VERS>
      <VERS vnumber="29">"Winiirum iitiarum, shuar Ashí wi Túramun Túruta nu. Juka Krístuittiya?"</VERS>
      <VERS vnumber="30">Tutai péprunmaya Jíinkiar Jesus pujamunam wearmiayi.</VERS>
      <VERS vnumber="31">Jeainiatsain ni unuiniamuri seak tiarmiayi "Uunta, Yurumáta."</VERS>
      <VERS vnumber="32">Tura Jesus Tímiayi "Wi Yúatniunka takakjai átum nékachman."</VERS>
      <VERS vnumber="33">Ni uniuniamurisha Nuámtak anniasarmiayi "Chíkich shuar yurumak Itiarím Tátsuash?" tiarmiayi.</VERS>
      <VERS vnumber="34">Tura Jesus Tímiayi "Winia akuptukua nuna wakeramuri Túrakun tura ni takatrin takaakun Wíjiainkia Yurumátniua aintsan Ikiakáatui.</VERS>
      <VERS vnumber="35">Atumka "Tuke kuatru nantu árak Júuktin taasai" Tátsurmek. Túrasha Wi Tájarme, shuar wininia nu iistarum. Yus-Chicham ni Enentáin araamuiti. Tura Júuktin tsawant jeayi.</VERS>
      <VERS vnumber="36">Arakan Júaka akinkiatniuiti. Júukmataisha nu shuar uwemprar tuke iwiaaku pujusartatui. Núnisan arakan araana nusha Júana nusha mai metek warasartatui.</VERS>
      <VERS vnumber="37">Tiniu armia nuka nekasaiti: "Chikichik araawai Chíkichcha Júawai."</VERS>
      <VERS vnumber="38">Iis, Chíkich araakmamu Júuktinian akupkaitjarme. Atum araachiatrumek Chíkich takasmanum atumsha pachiintiukuitrume" Tímiayi.</VERS>
      <VERS vnumber="39">Tura Núwaka péprunam Jeá "Ashí wi Túramun ujatkayi" takui Untsurí shuar Jesusan ti shiir Enentáimtusarmiayi. Niisha Samarianmaya shuar ármiayi.</VERS>
      <VERS vnumber="40">Nu asamtai Ashí Jesusai taar niijiai Pujusát tusa seawarmiayi. Tutai Jesus Jimiará tsawant nui pujusmiayi.</VERS>
      <VERS vnumber="41">Nú shuar Untsurí ni chichamen antukar Jesusan ti shiir Enentáimturarmiayi.</VERS>
      <VERS vnumber="42">Nuyá nuwan tiarmiayi "Yamaikia aya ame chichammijiain Jesus Enentáimtatsji antsu imia iisha ni chichamen anturkaji. Tura nékaji nekas Krístuiti, Ashí shuaran Uwemtikin."</VERS>
      <VERS vnumber="43"> Jimiará tsawant nankaamasmatai Jesus Samaria nunkanmaya jiinki Kariréa nunkanam wémiayi.</VERS>
      <VERS vnumber="44">Kariréasha Jesusa nunke asamtai, ainsha Jesus timia aintsan ámiayi: "Yúsnan etserniun Ashí shuar pénker anturainiawai antsu nuna nunkeyanka niin anturainiatsui."</VERS>
      <VERS vnumber="45">Tuma ain Kariréa nunkanam jeamtai auya shuarsha Jerusarénnum paskua Námpernum wearu ásar tura Ashí ni Túramun nui wainkia ásar ti shiir awajsarmiayi.</VERS>
      <VERS vnumber="46">Nuyá Jesus Kaná péprunam atak Támiayi. Nu péprunmasha nuik Jesus yumin umutai awajsamiayi. Jesussha nui pujai Yajá péprunam Kapernáumnum akupniu takarin ámiayi. Ni Uchirísha jaa tepemiayi.</VERS>
      <VERS vnumber="47">Niisha Jesus Jutíanmaya Kariréa nunkanam taman antuk Jesusai wémiayi. Tura ni Uchirí Jákatin tepakui ni jeen we ni Uchirín tsuarat tusa Jesusan seamiayi.</VERS>
      <VERS vnumber="48">Jesussha Tímiayi "Aya aents Túrachminian Túrakui iisrum aya Nújain Winia Enentáimtarme."</VERS>
      <VERS vnumber="49">Tura takarin Tímiayi "Uunta, winia uchir Jáatsain wari winitia."</VERS>
      <VERS vnumber="50">Nuinkia Jesus Tímiayi "Jeemiin waketkitia. Yamaikia ame uchiram pénker ajasai." Tutai Nú aishman Jesus Táman antuk wémiayi.</VERS>
      <VERS vnumber="51">Ni jeen Jeátemámtai ni takarniuri inkiun tiarmiayi "Yamaikia uchiram pénker ajasai."</VERS>
      <VERS vnumber="52">Apasha inintrusmiayi nantu urukaim pénker ajasma. Niisha tiarmiayi "Yau, nantu pukuntamtai, tsuemun michatramai" tiarmiayi. Nuna antuk Uchí Aparísha Enentáimsamai.</VERS>
      <VERS vnumber="53">Nantu pukunta ai Jesus "Ame uchiram pénker ajasai" timia Nuní ain michatraiti. Tuma asamtai niisha Ashí ni shuarisha Jesusan nekas Enentáimturarmiayi.</VERS>
      <VERS vnumber="54">Jesus nu Túramujai ni kakarmarin Jimiará iniakmasmiayi. Nunasha Jutíanmaya jiinki Kariréa nunkanam Jeá Túramiayi.</VERS>
    </CHAPTER>
    <CHAPTER cnumber="5">
      <VERS vnumber="1"> Nu nankaamasmatai, Israer-shuar namperan najanainiakui Jesus ataksha Jerusarénnum waketkimiayi.</VERS>
      <VERS vnumber="2">Jerusarén yama wayamunam murik wayatin waiti Tíjiuch amia nui entsa pajamtai jeammauyayi. Nu pajamtain Petesta tiarmiayi. Nuna Wáitirisha senku (5) ármiayi.</VERS>
      <VERS vnumber="3">Nui Untsurí Jáiniak nunkanam tepearmiayi. Kusurusha shutuapsha tampemakusha tepesar entsa miartukat tusa Nákasarmiayi.</VERS>
      <VERS vnumber="4">Kame ni Tátaj taku Yusa suntari Táuyayi entsan umuchkiattsa. Nuyanka emka shuar Entsá Wayá nu ni Jáamuriya Tsuámarmiayi.</VERS>
      <VERS vnumber="5">Aishman Traintiúchu (38) uwi jaa Tepá nui ámiayi.</VERS>
      <VERS vnumber="6">Jesussha nu shuaran nui tepan Wáinkiámiayi. Tura Untsurí uwitin jaa tepan Nekáa aniasmiayi "Shiir ajastiniak wakeram?"</VERS>
      <VERS vnumber="7">Tutai jaasha Tímiayi "Uunta, entsa muchitkiui winia yaki Enkétát? Kame wi Enkemátaj tai Chíkich emka Enkemáiniawai."</VERS>
      <VERS vnumber="8">Nuyá Jesus Tímiayi "Nantaktia. Ame peakrum jukim Wetá."</VERS>
      <VERS vnumber="9">Nu chichamtaik aishman shiir ajasmiayi. Tura ni peakrin Jukí wémiayi. Nusha ayampratin tsawantai Túrunamiayi.</VERS>
      <VERS vnumber="10">Tuma asamtai Israer-shuar shiir ajasun tiarmiayi "Yamái ayampratin tsawantaiti. Peakrum Júkishtiniaitme" tiarmiayi.</VERS>
      <VERS vnumber="11">Aishmansha Tímiayi "Winia tsuara nu "Peakrum jukim Wetá" turutni" Tímiayi.</VERS>
      <VERS vnumber="12">Nuinkia aniasarmiayi "Ya "Peakrum jukim Wetá" Túramam?" tiarmiayi.</VERS>
      <VERS vnumber="13">Tura aishmansha Niin Tsuárun nékachmiayi. Untsurí shuar nui aa asamtai tura Jesus weu asamtai niin nekaachmiayi.</VERS>
      <VERS vnumber="14">Atak Jesus Yusa Uunt Jeen aishmankan Wáiniak Tímiayi "Antukta. Yamaikia shiir ajasume. Atak Tunáa Túrawaip; nu arant Ajasáim" Tímiayi.</VERS>
      <VERS vnumber="15">Nuinkia aishman Jesus niin Tsuárman Nekáa Israer-shuaran ujakmiayi.</VERS>
      <VERS vnumber="16">Tuma asamtai ayampratin tsawantai Túramtai Israer-shuar Jesusan maatai tusar aintrarmiayi.</VERS>
      <VERS vnumber="17"> Tura Jesus Tímiayi "Wina Apar tuke yamaisha takawiti. Núnisnak Wisha takaajai."</VERS>
      <VERS vnumber="18">Tutai Israer-shuar nuna nankaamas maatai tusa wakeriarmiayi. Ayampratin tsawantai takaakui kajerkarmiayi. Tura nu arantcha "Yus winia Aparuiti" takui Yusjai métek Enentáimtumawai tusar nu arant kajerkarmiayi.</VERS>
      <VERS vnumber="19">Nuyá Jesus Tímiayi "Ti nekas Tájarme, Yusa Uchirínkia ni Enentáijiain takaatsui. Antsu aya winia Apar takaana nuna iisan métek takaajai. Ashí winia Apar Túramun Wisha ni Uchirí asan métek takaajai.</VERS>
      <VERS vnumber="20">Ni Uchirí asamtai winia Apar anentui tura Ashí tura nuna iniakturui. Tura nuna nankaamas tujinkiamnian iniaktursattawai Wisha Túratniun. Tura nuna Túrakui ashamkattarme.</VERS>
      <VERS vnumber="21">Winia Apar jakamunmayan iwiaaku ajasat tusa Ni wakerana nuna inianteatsuk. Núnisnak, ni Uchirí asan, Wi wakeraj nuna iwiaaku Awájsámniaitjai.</VERS>
      <VERS vnumber="22">Winia Aparka Súmamtiktsui antsu shuar Súmamtikiatniun ni Uchirín Súsaiti.</VERS>
      <VERS vnumber="23">Tuma asamtai Ashí shuar Yus Apan shiir awajainia aintsan ni Uchiríncha métek shiir awajsatin ainiawai. Yus Apa ni Uchirín akupka asamtai, Uchin shiir awajeatsna nuka Yus Apancha shiir awajeatsui' Tímiayi.</VERS>
      <VERS vnumber="24">`Ti nekasaiti. Winia chichamprun ántana Nú shuarka Winia Akuptukun Enentáimtak ni iwiaakmarin tuke amuukashtinian takakui. Nu shuarsha Ayashí iwiaakuitiat Jákauyi antsu Yamái nekas iwiaakuiti. Tuma asa sumamashtatui.</VERS>
      <VERS vnumber="25">Ti nekasaiti. Tsawant winittiana nu jeayi. Nu tsawant jaka ainia nu Wi untsumman antukar umirkarka iwiaaku ajasartatui.</VERS>
      <VERS vnumber="26">Iis, winia Apar iwiaaku awajsatniun takakui. Tura Winiasha, ni Uchirí asamtai, iwiaaku awajsatniun surusuiti.</VERS>
      <VERS vnumber="27">Nu arantcha wi Aents Ajasu asamtai, shuaran Súmamtikiatniun surusuiti.</VERS>
      <VERS vnumber="28">"Ju chicham itiurchataiti" Enentáimprairap. Atak tsawantai wi untsumman Ashí Jákaru ainia nu antukartatui.</VERS>
      <VERS vnumber="29">Tura Ashí iwiarsamunmaya Jíinkiartatui. Pénker Túrawarusha nantakiar tuke iwiaaku pujusartatui. Antsu Tunáa Túrawarusha nantakiar jinium surunkartatui' Tímiayi.</VERS>
      <VERS vnumber="30">`Imia Wíki takaatsjai. Antsu Yus tana Núnisnak Súmamtikeajai. Wi wakeraj nuna Enentáimtsuk antsu winia Apar wakera nuna wakerukan, Nii akupta asamtai, awajitsuk Súmamtikjai.</VERS>
      <VERS vnumber="31"> Aya Wiki "Yúsaiyaitjai" Tákunka winia chichamur ántar ainti.</VERS>
      <VERS vnumber="32">Chikichcha awai. Niisha "Yúsaiyaiti" Túrutui. Ni chichamesha Imiá nekasaiti.</VERS>
      <VERS vnumber="33">Atumsha Juankai wi Túramu inintrusmarme tura nii timia nu nekasaiti.</VERS>
      <VERS vnumber="34">Tuma ain aents Táman atsumatsjai. Antsu Juanka chichame Enentáimkiuram uwempratarum tusan Tájarme.</VERS>
      <VERS vnumber="35">Juansha jiya Núnis keemai. Atumsha ishichik tsawantin Nú Tsáapninnium warastin Enentáimpramarme.</VERS>
      <VERS vnumber="36">Tura Winia "Yúsaiyaiti" Túrutna nu, Juanjai nankaamas pénkeran takakjai. Wi takasma Núiti. Winia Apar takastinian surusma nuna takaakun nujai Páantaiti Yus Apa akupkamuitjai.</VERS>
      <VERS vnumber="37">Winia Aparsha, akuptuku asa, ayamprutui. Túrasha átumka ni chichamesha antukchaitrume tura Wáintiash Wáinkiachuitrume.</VERS>
      <VERS vnumber="38">Yus Apa akuptukuiti. Tuma asamtai Winia Enentáimturchakrum winia Aparu chichamesha atumi Enentáin wayachuiti.</VERS>
      <VERS vnumber="39">Atumka Yus-Chicham yaunchu aarma nui iwiaaku átinian Wáinkiataj tusarum ti unuimiaruitrume. Nu chichamsha Wínian áujmatui.</VERS>
      <VERS vnumber="40">Tuma ain nekas iwiaaku átaj tusarum Winí Tátin nakitiarme" Tímiayi.</VERS>
      <VERS vnumber="41">"Shuar Winia "Shíiraiti" Túrutainiakuisha nuna Páchiatsjai.</VERS>
      <VERS vnumber="42">Maa, Wi nékajrume. Atumka Yus aneatsrume.</VERS>
      <VERS vnumber="43">Winia Apar akuptukmatai Táwitjai Túrasha nakitrarme. Antsu Chíkichka Ní Enentáijiain jeartamkuinkia nuka átum wakerarme.</VERS>
      <VERS vnumber="44">Atumka Nuámtak "Shiir Enentáimtursatí" tu Enentáimtunaiyarme. Tura Yus Enentáimturma nuka Páchiatsrume. Nújainkia itiurak Yus Enentáimtustam?</VERS>
      <VERS vnumber="45">"Ii tunaarin Yusai etserturmaktatji" turutiirap. "Muisais akupkamun umirkan uwemprattajai" Tátsurmek. Antsu Muisais aarma nujai Atumí tunaari etsernaktatui.</VERS>
      <VERS vnumber="46">Iis, Muisais Winia aatrurmiayi. Atumsha ni timia Enentáimtakrumka Winiasha Enentáimturaintrume.</VERS>
      <VERS vnumber="47">Tura ni aarma Enentáimtachkurmeka itiurak wi tama Enentáimtustarum?" Tímiayi Jesus.</VERS>
    </CHAPTER>
    <CHAPTER cnumber="6">
      <VERS vnumber="1"> Nu nankaamasmatai Jesus Kariréa antumiannum amain katinmiayi. Nu antumiansha Tipirias antumian tuiniawai. Jimiará Náartiniaiti.</VERS>
      <VERS vnumber="2">Untsurí shuar Jesus ti Jáinian Timiá Wárik tsuan Wáinkiaru ásar Niin nemariarmiayi.</VERS>
      <VERS vnumber="3">
      </VERS>
      <VERS vnumber="4">Israer-shuara paskuanamperi ishichik ajasmatai Jesussha ni unuiniamurijiai Náinnium waka nui pujusmiayi.</VERS>
      <VERS vnumber="5">Jesussha Untsurí aents wininian Wáiniak Jiripin Tímiayi "Timiá Untsurí shuar ayuratniusha tuyan yurumak sumaktaj~i?' Tímiayi.</VERS>
      <VERS vnumber="6">Kame Jesuska Nii Túrattana nuna neka asa Jiripi warittin tusa Tímiayi.</VERS>
      <VERS vnumber="7">Jiripisha Nuyá Tímiayi "Timiá nukap kuitjai tanta sumakmesha Ashí ishichik susamsha jeachaintjia" Tímiayi.</VERS>
      <VERS vnumber="8">Nuyá Chíkich unuiniamuri Antres, Pitru yachi, Tímiayi</VERS>
      <VERS vnumber="9">"Uchi jui senku (5) tantan Jimiará namakjai takakui. Ausha Timiá Untsurínmasha jeatpiash" Tímiayi.</VERS>
      <VERS vnumber="10">Nuyanka ""Ashí pujustarum" titiarum" Tímiayi Jesus. Aishmansha nuwasha uchisha irunmiayi. Tura Chírichri Núkap aa asamtai nuisha senku mir (5.000) aishman pujusarmiayi.</VERS>
      <VERS vnumber="11">Jesussha nu tantan achik Yúsan yuminkias ni unuiniamurin susamiayi. Niisha Ashí nui pujuinian Súsarmiayi. Namaknasha Núnisan Ashí ni wakeriarmiania nuna Súsarmiayi.</VERS>
      <VERS vnumber="12">Jémararmataisha Jesus ni unuiniamurin Tímiayi "Ampirma Júukrum chankinnium chumpiatarum. Wasúrnákain."</VERS>
      <VERS vnumber="13">Niisha senku (5) tantanmaya ampirman Júukar tuse (12) chankinnium aimkiarmiayi.</VERS>
      <VERS vnumber="14">Nu shuarsha Jesus Túramun iisar tiarmiayi "Ju nekas Yúsnan etserin Tátinia Núchakait."</VERS>
      <VERS vnumber="15"> Shuar Jesusan uunt akupin awajsataj tutai Jesus Nekáa Ninki Náinnium wémiayi.</VERS>
      <VERS vnumber="16">Kíakui Jesusa unuiniamuri antumiannum wearmiayi.</VERS>
      <VERS vnumber="17">Káshisha Jesus tuke Táchamtai uunt kanunam Enkemáwar Kapernáum péprunam wéenak Jíinkiarmiayi.</VERS>
      <VERS vnumber="18">Tura nase ti Umpúakui Chíchimi ti wajaimiayi.</VERS>
      <VERS vnumber="19">Ajapén ajasar Jesus Entsá Pátatek nanamas Tíjiuch winian Wáinkiar ashamkarmiayi.</VERS>
      <VERS vnumber="20">Tura Jesus "Wiitjai. Ashamprukairap" Tímiayi.</VERS>
      <VERS vnumber="21">Nújainkia ti shiir warasar kanunam itiaawarmiayi. Tura nu chichamtaik ni wéamunam jeawarmiayi.</VERS>
      <VERS vnumber="22"> Kashincha Chíkich shuar amain ayuramunam kanararu nekaawarmai. Jesusa unuiniamuri Jesusjainchu chikichik kanu amia nujai wéarun nekaawarmai.</VERS>
      <VERS vnumber="23">Nui chichak matsatai Tipirias péprunmaya Chíkich kanu Táarmiayi. Yau Jesus Yúsan yuminkias tantan ayuramunam Tíjiuch Táarmatai</VERS>
      <VERS vnumber="24">nu shuar, Jesussha ni unuiniamurisha nui atsuiniakui, nu kanunam Enkemáwar Kapernáum péprunam Jesusan Eáktajtsa wearmiayi.</VERS>
      <VERS vnumber="25">Entsa amain Jesusan Wáinkiar aniasarmiayi "Uunta, Urutía juisha Támam?"</VERS>
      <VERS vnumber="26">Jesussha Tímiayi "Ti nekas Tájarme. Aents tujintiamu Nekáa asarum éatsurme. Antsu tanta yuarum jémaru asarum éatrume.</VERS>
      <VERS vnumber="27">Juyá yurumak amuukatin asamtai ti pachisairap. Antsu amuukashtin yurumak tuke iwiaaku pujustinian amaana nu takarsatniuiti. Nú yurumkanka Wi, Aents Ajasu asan, susattajrume. Yus Apa nuna Túratniun surus "Juka Shuáran Yáinkiartiniaiti" Túrutui" Tímiayi.</VERS>
      <VERS vnumber="28"> Tutai inintrusarmiayi "Warí Túratniuitiaj~i Yus wakerana nu umiktin?"</VERS>
      <VERS vnumber="29">Jesussha Tímiayi "Yus akupta asa Winia Enentáimtursarat tusa wakerawai."</VERS>
      <VERS vnumber="30">Tutai aniasarmiayi "Aentsti tujintiamuka Warí Túrattam ii iisar Amin nekas Enentáimtustin? Chikichcha Túratá.</VERS>
      <VERS vnumber="31">Yaunchu ii uuntri aents atsamunam Maná yurumkan nayaimpinmaya susamun Yurumáwarmiayi. Yus-Chichamnum Núnik aarmaiti: "Nayaimpinmaya yurumkan Yus susamiayi." Tu aarmaiti" tiarmiayi.</VERS>
      <VERS vnumber="32">Jesussha Tímiayi "Wi Tájana nu nekasaiti. Muisais Atumí uuntrin nayaimpinmaya yurumkan Súsachmiayi. Antsu winia Apar Yamái nekas apatkun nayaimpinmaya Súramui.</VERS>
      <VERS vnumber="33">Iis, Yusaiya apatkunka, nayaimpinmaya Tára nu Súramui tura nekas apatuk asa Ashí shuaran nekas iwiaakman Súawai."</VERS>
      <VERS vnumber="34">Tutai "Uunta, nu apatuk tuke amasta" tiarmiayi.</VERS>
      <VERS vnumber="35">Tura Jesussha Tímiayi "Wiitjai nu apatuk nekas iwiaakman Súana nu. Winí winiana Nú shuar penké tsukamashtatui, tura Winia Enentáimturna nusha tuke kitiaarchattawai.</VERS>
      <VERS vnumber="36">Túrasha wi Túramu Wáinkiurmesha winia chichamur Enentáimtatsrume.</VERS>
      <VERS vnumber="37">Ashí shuaran winia Apar tsankatrukarmiania nu, Wíi shuar ajasartatui. Winin winiana Núnaka penké nakitrashtatjai.</VERS>
      <VERS vnumber="38">Wi wakeraj nuna Túratniun Táchaitjai antsu Winia akuptukmia nuna umirkatniun Táwitjai.</VERS>
      <VERS vnumber="39">Winia Apar akuptukuiti tura juna wakerawai. Ashí winia tsankatrukman Emenkátsuk amuukatin tsawantai iniantkiarat tusa wakerawai.</VERS>
      <VERS vnumber="40">Yus Apa wakerana nu Júiti. Ashí shuar Winia "Yusa Uchirinti" tu Enentáimturkui yamaram iwiaakman tuke takusat tusa wakerawai. Nú shuarnaka amuukatin tsawantai iniantkittiajai" Tímiayi Jesus.</VERS>
      <VERS vnumber="41">Tura Jesus "Wiitjai, nayaimpinmaya apatuk akupkamu" takui Israer-shuar Jesusan áujmatiarmiayi.</VERS>
      <VERS vnumber="42">Tura tiarmiayi "Ju Jesuschakait, Jusé Uchiríya nu. Iikia ni Aparísha Nukurísha nékatsjik. Itiurak "Nayaimpinmaya Táraitjai" ta?" tiarmiayi.</VERS>
      <VERS vnumber="43">Jesussha Tímiayi "Tu áujmatrukairap.</VERS>
      <VERS vnumber="44">Shuáran winia Apar Akúpturkachuitkiuinkia penké weanturkachainti. Tura Winia akupturna nuna amuukatin tsawantai Iniántkíttiajai.</VERS>
      <VERS vnumber="45">Yúsnan etserniu aarmarin tawai "Ashí Yus jintintiamu ártatui". Núnisan Ashí Yusa chichamen antukar unuimiatainiakka Winí Táiniawai' Tímiayi.</VERS>
      <VERS vnumber="46">`Aya Wiki Yúsaiya tau asan Yúsan Wáinkiaitjai. Chíkichka penké Wáinkiachuiti.</VERS>
      <VERS vnumber="47">Ti nekas Tájarme. Winia Enentáimturna Nú shuarka yamaram iwiaakman amuukashtinian takakui.</VERS>
      <VERS vnumber="48">Wikia iwiaakman Súana Nú apatkuitjai.</VERS>
      <VERS vnumber="49">Iis, Atumí uuntri aents atsamunam Maná yurumkan Yúawariatcha Ashí Jákarmiayi.</VERS>
      <VERS vnumber="50">Antsu Wi Tájana Nú apatkun shuar Yúakka Jákachartatui.</VERS>
      <VERS vnumber="51">Wikia nayaimpinmaya iwiaaku apatkuitjai. Nu apatkun shuar yuakka tuke iwiaaku átiniaiti. Nu apatkun Wi susattaj nusha winia ayashruiti. Ashí shuar Yusai iwiaaku pujusarti tusan winia ayashrun susattajai" Tímiayi Jesus.</VERS>
      <VERS vnumber="52">Nuyá Nuámtak áujmattsar tiarmiayi "Itiurak ni ayashinkesha ayurtamattaj~i?" tiarmiayi.</VERS>
      <VERS vnumber="53">Jesussha Tímiayi "Ti nekas Tájarme, Wi Aents Ajasu asamtai winia ayashur Yúatniuitrume. Winia ayashur Yúachmeka tura winia numpar umarchamka nekas iwiaaku pujatsrume.</VERS>
      <VERS vnumber="54">Winia ayashrun Yúana nuka tura winia numparun úmakka yamaram iwiaakman amuukashtinian takakui. Tura nu shuaran amuukatin tsawantai Iniántkíttiajai.</VERS>
      <VERS vnumber="55">Winia ayashruka nekas yurumkaiti tura winia numparsha nekas umutainti.</VERS>
      <VERS vnumber="56">Winia ayashruncha Yúaka tura winia numparnasha úmaka Wijiai tsanin pujawai tura Wisha nu shuarjai tsaninkian pujajai.</VERS>
      <VERS vnumber="57">Yus Apa, Winia akuptukuka, nu iwiaakma nérenniuiti. Tuma asamtai ni iwiaakmariin iwiaaku pujajai. Núnisan Winia yurakka winia iwiaakmarui iwiaaku pujustatui.</VERS>
      <VERS vnumber="58">Nayaimpinmaya apatkun tajai. Ju apatuk Maná yurumka aintsachuiti. Atumí uuntri Maná yurumkan yuawarsha Ashí Jákarmiayi. Antsu ju apatkun shuar Yúakka tuke iwiaaku pujustatui" Tímiayi Jesus.</VERS>
      <VERS vnumber="59">Núnaka Jesus Israer-shuar iruntainiam unuiniarmiayi.</VERS>
      <VERS vnumber="60"> Nu chichaman antukar Jesusa unuiniamuri chicharainiak "Nii tana nu ti itiurchat asamtai yaki antukminiait?" tiarmiayi.</VERS>
      <VERS vnumber="61">Jesussha ni áujmatman Nekáa Tímiayi "Atum "ju chicham itiurchataiti" Tárumek.</VERS>
      <VERS vnumber="62">Wátsek, Wi nayaimpiniam pujumiaj nui waketkimtaisha urukawaintrumek?</VERS>
      <VERS vnumber="63">Warí, aya wakanik iwiaakman Súwaiti. Ayashkia penké aantraiti nekas iwiaaku awajsatniun. Wi Tájana nujai Imiá nekas wakankia iwiaaku awajsamniaiti" Tímiayi Jesus.</VERS>
      <VERS vnumber="64">Tura Jesus Niin Enentáimtachun tura Niin suruktatna nunasha yaunchu neka asa ni unuiniamurin Tímiayi "Atumíincha winia chichamprun Enentáimtachu tuke awai.</VERS>
      <VERS vnumber="65">Nu asamtai Tímiajrume "Shuáran winia Apar akupturkachmaitkiuinkia penké weanturkachainti" Tímiajai" Tímiayi Jesus.</VERS>
      <VERS vnumber="66">Nuyasha ni nemarniuri Untsurí armia nu Jesusan ikiukiar atakka Niijiai wekasacharmiayi.</VERS>
      <VERS vnumber="67">Nuyá Jesus ni tuse (12) unuiniamurin chicharainiak "Atumsha wétin wakerarmek?" Tímiayi.</VERS>
      <VERS vnumber="68">Semun Pítrusha áikmiayi "Uunta, Yáinin wetaj~i? Ame chichammijiain nekas iwiaaku áminiaiti.</VERS>
      <VERS vnumber="69">Ame Kristu asam nekas iwiaaku Yusa Uchirínme. Nuka Enentáimtusar ti paant nékaji" Tímiayi.</VERS>
      <VERS vnumber="70">Jesussha Tímiayi "Ashí tuse (12) árumna nu achikiuitjiarme nekas Wíi shuar ajastin. Tuma ain Atumíin chikichik iwianchiiti" Tímiayi.</VERS>
      <VERS vnumber="71">Nuna taku Jútas Iskariútin, Semunka Uchirín, Enentáimtus Tímiayi. Jútassha ni unuiniamurintiat Jesusan ukunam surukmiayi.</VERS>
    </CHAPTER>
    <CHAPTER cnumber="7">
      <VERS vnumber="1"> Nu nankaamasmatai Jesus Kariréa nunkanam wekaimiayi. Jutía nunkanam wéchamiayi Israer-shuara uuntri nui Máataj tutai.</VERS>
      <VERS vnumber="2">Tura Israer-shuar aak aakmatai namperi jeatemamtai</VERS>
      <VERS vnumber="3">Jesusa yachi wishikiainiak tiarmiayi "Urukamtai juisha pujam? Jutía nunkanam Wetá, aisha ame unuiniamuram Túram nuna iisarat.</VERS>
      <VERS vnumber="4">Ashí shuar nekaawarat Tákumka úukam Túrawaip. Ti tujintiamu Túriniaitkiumka Ashí shuar iimmianum Túratá" tiarmiayi.</VERS>
      <VERS vnumber="5">Ni yachisha ishichkisha Niin Enentáimtachu ásar tiarmiayi.</VERS>
      <VERS vnumber="6">Tura Jesus Tímiayi "Winia tsawantur nampernum wétin jeatsui. Atumjainkia Nánkamas tsawant wétin pénkeraiti.</VERS>
      <VERS vnumber="7">Ju nunkanmaya aents atumniaka kajertamatsrume. Antsu ni tunaarin etsertin asamtai Wíniaka kajertuiniawai.</VERS>
      <VERS vnumber="8">Atumka nampernum wetarum. Wikia tsawantur jeachkui wéatsjai."</VERS>
      <VERS vnumber="9">Juna tinia Jesuska Kariréa nunkanam Juákmiayi.</VERS>
      <VERS vnumber="10">Ni yachi wearmatai Jesussha nampernum wémiayi. Tura nekarawarain tusa úumak wémiayi.</VERS>
      <VERS vnumber="11">Israer-shuara uuntrisha Námper irunturmanum eakar "Nu aishmansha tuin Pujá?" tiarmiayi.</VERS>
      <VERS vnumber="12">Ashí shuarsha Niin áujmatiarmiayi. Chíkich "pénkeraiti" tiarmiayi. Tura chikichcha "Pénkerchaiti. Aya anankartawai" tiarmiayi.</VERS>
      <VERS vnumber="13">Tura Israer-shuara uuntrin ashamainiak uuk áujmatiarmiayi.</VERS>
      <VERS vnumber="14"> Nampersha ajapén ajasmatai Jesus Yusa Uunt Jeen Wayá Shuáran unuiniamiayi.</VERS>
      <VERS vnumber="15">Israer-shuara uuntrisha nuna iisar ti Enentáimsar chichaak "Jusha Unuimiátrachiatcha itiurak Imiá neka?" tiarmiayi.</VERS>
      <VERS vnumber="16">Jesussha Tímiayi "Wi unuiniajna nu winia chichampruchuiti antsu Winia akuptukua Núnan unuiniajai.</VERS>
      <VERS vnumber="17">Yus wakerana nuna shuar nekas umiktinian wakerakka winia chichamprun nekaattawai. Nekas Yúsnaitkiuinkia, nuna nekaattawai. Aya wi Enentáimmiajain chichaakuisha, nuna nekaattawai.</VERS>
      <VERS vnumber="18">Ni Enentáimmiajai chichaana nuka Ashí shiir Enentáimtursarti tusa chichaawai. Antsu niin akupka nuna shiir awajsarti tusa wakerak, nekas Wáitratsuk tawai.</VERS>
      <VERS vnumber="19">Muisais Yusa akupkamurin Atumí uuntrin amaschamka. Tuma ain nu umitsuk mantuatin wakerutarme" Tímiayi Jesus.</VERS>
      <VERS vnumber="20">Nu shuarsha tiarmiayi "Wáurtsumek. Ya mantamataj tusa wakera?"</VERS>
      <VERS vnumber="21">Jesussha Tímiayi "Ayampratin tsawantai Chikichkí Túramtai ti Enentáimtsurmek.</VERS>
      <VERS vnumber="22">Muisais Ashí tsupirnaktinian akupkachmiayi. Antsu ni uuntrinkia nuna akupka ainiawai. Tuma ain átumka Muisais akupkamu umiktai tusarum ayampratin tsawantaisha uchi aishman Tsúpirnaitrume.</VERS>
      <VERS vnumber="23">Wátsek, Muisais akupkamu uminkiati tusarum ayampratin tsawantaisha uchi aishman Tsúpirkurmekaka urukamtai Wi ayampratin tsawantai aishmanka Ayashí takamtsuk Tsuármatai kajertarum?</VERS>
      <VERS vnumber="24">Shuar Túrana nu iisam Wárik Súmamtikiawaip. Antsu Inintrúsam paant nekaam, nekasa nu Enentáimtusta" Tímiayi Jesus.</VERS>
      <VERS vnumber="25">Nuyá Jerusarénnumia shuar tiarmiayi "Maatai tuinia Núchakait.</VERS>
      <VERS vnumber="26">Tura nui Ashí ántamunam étserui tura suntar Páchiniatsui. Ii uuntrisha "Nekas Krístuiti" tu Enentáimtuiniawash?</VERS>
      <VERS vnumber="27">Antsu nekas Kristu taa tuyan Winiá nekanashtatui tura ju pujamuka Ashí nékaji" tiarmiayi.</VERS>
      <VERS vnumber="28">Jesus nuna antuk, Yusa Uunt Jeen Wajá kakaram chichaak Tímiayi "Winia nekararum Tuyá winiaj nu nékarme. Kame Núnisrum Enentáimprume. Tura winia Enentáirjai Táchaitjai antsu winia Apar akuptukuiti. Niisha ti nekas akupniusha átumka nékatsrume.</VERS>
      <VERS vnumber="29">Antsu Winia akuptukuitkiui aiya tau asan Wikia nékajai" Tímiayi.</VERS>
      <VERS vnumber="30">Nuyá sepunam enkeataj Táyat achikcharmiayi ni tsawantri jeachu asamtai.</VERS>
      <VERS vnumber="31">Tura Untsurí shuar Niin Enentáimtusar "Kristu ta nuna nankaamas aentsti tujintiamun Túratpiash?" tiarmiayi.</VERS>
      <VERS vnumber="32">Pariséusha Israer-patri uuntrisha Jesusnan timian antukar suntaran akupkarmiayi Jesusan achikiar sepunam enkeawarat tusar.</VERS>
      <VERS vnumber="33">Nuyá Jesussha Tímiayi "Aya ishichik tsawant atumjai pujustatjai. Nuyá ataksha Winia akuptuku pujana nui waketkittiajai.</VERS>
      <VERS vnumber="34">Atumka Eátkáttarme tura Wi wéajna nui wéchamniaitkiuram Wáitkiashtatrume."</VERS>
      <VERS vnumber="35">Israer-shuarsha nuamtak aniniaisarmiayi "Jusha tui wéakuin iisha Wáinkiashtataj~i. Israer-shuar apachnium pujuinia nui we apachin unuiniartatuak.</VERS>
      <VERS vnumber="36">Nii timia nu itiurkit. "Atumka Eátkáttarme tura Wi wéajna nui wéchamniaitkiuram Wáitkiashtatrume" tana nu itiurkit?" tiarmiayi.</VERS>
      <VERS vnumber="37"> Jista Amúamunam ti shiir najanawarmia nu tsawantai Jesus wajaki kakaram chichaak Tímiayi "Shuar ni Enentáin kitiamakka Winin taa umar kitiakén Imíkráti.</VERS>
      <VERS vnumber="38">Winia Enentáimturna nuka ni Enentáiya entsa wa aintsan yamaram iwiaakman Súana Nú entsa jiinkittiawai."</VERS>
      <VERS vnumber="39">Nuna taku Jesus "Ashí Yúsan Enentáimtusarun Yusa Shiir Wakaní Súsatniuiti" Tímiayi. Tura Núnisan Yus-Papiniumsha aarmaiti. Antsu Jesus tuke nayaimpiniam wéatsain Yusa Wakaní shuar Súsachmauyayi.</VERS>
      <VERS vnumber="40">Chíkich shuarsha nuna antukar "Ju nekas Yúsnan etserin Tátinia Núiti" tiarmiayi.</VERS>
      <VERS vnumber="41">Chikichcha "Juka nekas Krístuiti" tiarmiayi. Tura Chíkichkia Jesus Kariréanmayaiti tu Enentáimiainiak tiarmiayi "Warí, Kariréa nunkanmaya Kristu áminkiait?</VERS>
      <VERS vnumber="42">Yus-Papinium paant tawai "Krístuka yaunchu uunt akupin Tawit weeanmaya akiiniatniuiti, tawai. Tura Tawitia pépruriya Pirinnumia átiniaiti" tawai" tiarmiayi.</VERS>
      <VERS vnumber="43">Tuma asamtai shuar Niisháa Niisháa Enentáimprar kanakiarmiayi.</VERS>
      <VERS vnumber="44">Chíkich aiya nuka "sepunam enkeatai" tiarmiayi Túrasha Túracharmiayi.</VERS>
      <VERS vnumber="45"> Suntarsha waketkiarmiayi. Tura Pariséusha Israer-patri uuntrisha "Urukamtai itiachuram?" tiarmiayi.</VERS>
      <VERS vnumber="46">Suntarsha tiarmiayi "Chikichkisha ju aishman chichaa aanis chichaschaiti" tiarmiayi.</VERS>
      <VERS vnumber="47">Nuyá Pariséu tiarmiayi "Atumsha anannarume.</VERS>
      <VERS vnumber="48">Pariséutisha uuntcha nuna Enentáimtuiniawash.</VERS>
      <VERS vnumber="49">Penké shuarka yaunchu akupkamun nékachua nuka yajauchiniam yuminkramu ainiawai" tiarmiayi.</VERS>
      <VERS vnumber="50">Nikiutémusha, kashi Jesusan tarimia nu, Pariséuitiat Tímiayi</VERS>
      <VERS vnumber="51">"Ii shuartikia, shuar ni Túramun etserkamu ántutsuk Súmamtikiachminiaiti" Tímiayi.</VERS>
      <VERS vnumber="52">Nuinkia niisha tiarmiayi "Wats, amesha Kariréanmayanchuashitiam. Yus-Chicham áujsam nekaattame. Kariréanmaya Yúsnan etserin penké Táiniatsui" tiarmiayi.</VERS>
      <VERS vnumber="53">Nuyá Ashí ni jeen waketkiarmiayi.</VERS>
    </CHAPTER>
    <CHAPTER cnumber="8">
      <VERS vnumber="1"> Tura Jesuska Uriwiu Náinnium wémiayi.</VERS>
      <VERS vnumber="2">Tura kashin tsawar Yusa Uunt Jeen atak Támatai Ashí shuar Niin Káutkarmiayi. Túrawarmatai Jesus pujus unuiniarmiayi.</VERS>
      <VERS vnumber="3">Nuyá Israer-shuara jintinniurisha Pariséusha nuwan Wáinmakman Jesusan itiariarmiayi. Tura Ashí iruntramunam ajapén awajsarmiayi.</VERS>
      <VERS vnumber="4">Tura Jesusan tiarmiayi "Uunta, ju nuwa tsanirma Pujá achinkiayi.</VERS>
      <VERS vnumber="5">Muisais akupkamunmasha nuna Túraka "kayajai tukurar Máatniuiti" tawai. Amesha warintmea?" tiarmiayi.</VERS>
      <VERS vnumber="6">Aya mamikmar nekapsatai tusar tiarmiayi. Niin sumamtikiatniun wakeriarmiayi. Nuyá Jesus Tsuntsumá ni uwejéjai Nunká aarmiayi.</VERS>
      <VERS vnumber="7">Tura tuke Iníam wajaki Tímiayi "Ayu, atumiiya Tunáa Túrichu ákunka kayan achik niin emka tukuti" Tímiayi.</VERS>
      <VERS vnumber="8">Tura nuna ti, ataksha Tsuntsumá Nunká aimiayi.</VERS>
      <VERS vnumber="9">Tura ni chichamen antukar ni Enentáin sumamawar uuntnumia Jukí chikichik chikichik jiinki wéarmiayi. Ashí wéarmatai Jesus Ninki Nuwájai Juákmiayi.</VERS>
      <VERS vnumber="10">Jesussha wajaki aya nuwanak Wáiniak Tímiayi "Amin Súmamtikramainia nusha tuin pujuinia. Chikichkisha áwak?" Tímiayi.</VERS>
      <VERS vnumber="11">Niisha "Atsá, Uunta. Chikichkisha atsawai" Tímiayi. Nuyá Jesus Tímiayi. "Ayu. Wisha Súmamtikiatsjame. Yamaikia weme atakka Tunáa Túrawaip" Tímiayi.</VERS>
      <VERS vnumber="12"> Ataksha Jesus Yusa Uunt Jeen iruntrarun Tímiayi "Ju nunkanam Wi Tsáapninia aintsan shuara Enentáin Tsáapniajai. Ashí Wijiai tsanin wekaana Nú shuar ni Enentáin kiritniunam wekasashtatui antsu Tsáapnin yamaram iwiaakman Súana nujai wekasattawai."</VERS>
      <VERS vnumber="13">Pariséu nuikia tiarmiayi "Ame pénkerum tau asam Támena nu aantraiti."</VERS>
      <VERS vnumber="14">Jesus Tímiayi "Tuyá winiaj tura tui weaj nu nékatsrume, tura Wikia nékajai. Tuma asan winia pénkerun Táyatnak Tájana nu pénkeraiti.</VERS>
      <VERS vnumber="15">Ju nunkanmaya aents Enentáimmiajai Enentáimtakrum ti Súmamtikrume. Tura Wikia chikichkinkesha Súmamtiktsujai.</VERS>
      <VERS vnumber="16">Tura Súmamtikkiunka awajitsuk Túrajai. Iis, Wiki shuar Túramun pénkerashit tusan Enentáimtsujai antsu winia Apar Winia akuptukua nusha Wijiai métek shuar Túramun nékawai.</VERS>
      <VERS vnumber="17">Atumí akupkamuriin aarmaiti: "Jimiará shuar mai Nú chichamnak Tákuinkia nu chicham nekasaiti."</VERS>
      <VERS vnumber="18">Wátsek Wisha winia Aparsha mai métek taji. Winia Aparsha akuptukuiti" Tímiayi.</VERS>
      <VERS vnumber="19">Tutai "Ame apasha tui Pujá?" tiarmiayi. Jesussha Tímiayi "Atumka Winiasha winia Aparsha nékatsrume. Winia nékarkurmeka winia Aparsha nekaawaintrume."</VERS>
      <VERS vnumber="20">Nuna Yusa Uunt Jeen Yusa Kuítrin suinia nui Tímiayi. Tuma ain sepunam enkeatniun achikcharmiayi ni tsawantri jeachu asamtai.</VERS>
      <VERS vnumber="21"> Jesus ataksha Tímiayi "Wikia wéajai. Atumsha Eátkáttarme tura wi wéamunam wéchamniaitkiuram Atumí tunaarijiain jakattarme."</VERS>
      <VERS vnumber="22">Israer-shuarsha tiarmiayi "Wi wéamunam wéchamniaitrume" tutai, nuinkia Máamatpiash" tiarmiayi.</VERS>
      <VERS vnumber="23">Nuinkia Jesus Tímiayi "Atumka nunkayaitrume antsu Wikia nayaimpinmayaitjai. Ju nunkayaitrume tura Wikia juyanchuitjai.</VERS>
      <VERS vnumber="24">Tuma asamtai Tájarme "Atumi tunaarijiai jakattarme." Nekas Wi Tájana Núitjai. Tura nu Enentáimtachkurmeka atumi tunaarijiai jakattarme" Tímiayi.</VERS>
      <VERS vnumber="25">Niisha aniasarmiayi "Amesha Yáitiam?" Jesussha Tímiayi "Yaunchu Tájarme.</VERS>
      <VERS vnumber="26">Nu arantcha atumin Súmamtikiatjarum tusan ti Tíminiaitjai. Winia Apar akuptukua nuka tuke nekasa nuna tawai. Tura aya ni taman antukan Ashí shuaran nunak tajai" Tímiayi.</VERS>
      <VERS vnumber="27">Tuma ain ni Aparin áujmatman penké nekaacharmiayi.</VERS>
      <VERS vnumber="28">Tuma asamtai Tímiayi "Aents Ajasuitjiana ju, numiniam ajintruarum Yakí takuriakrumin Nújainkia nekarattarme. Wi Tájana Núitjai tura winia Enentáirjain takatsuk aya winia Apar unuitiurmanak Tájai.</VERS>
      <VERS vnumber="29">Winia akuptukua nuka tuke Wíjiain pujawai. Winia Apar wakeramun tuke shiir Túrakui ikiurkichuiti" Tímiayi.</VERS>
      <VERS vnumber="30">Tutai Untsurí shuar Niin nekas Enentáimtusarmiayi.</VERS>
      <VERS vnumber="31"> Israer-shuaran Niin shiir Enentáimtusarmia nuna Jesus Tímiayi "Wi Tájarmena nu yawetsuk Túrakrumka nekas winia unuiniamur átatrume.</VERS>
      <VERS vnumber="32">Nújaisha Timiá nekas ana nu nekaattarme tura nekas ankant ajastatrume" Tímiayi.</VERS>
      <VERS vnumber="33">Niisha tiarmiayi "Iisha Apraám weeaitji. Chikicha takarniur átai tusar penké emetachmaitji. Urukamtai "Ankant ajastatrume" tame?" tiarmiayi.</VERS>
      <VERS vnumber="34">Jesus Tímiayi "Timiá nekasaiti, Ashí shuar tunaan Túruinia nuka nu tunaajai emetamuiti. Tuma asa takarniua Núnisan ajasuiti.</VERS>
      <VERS vnumber="35">Takarniusha ajapnamnia asamtai Yus atumin ajapramamniaitrume. Tura Akupniu Uchirínkia ni Aparíjiai tuke pujawai.</VERS>
      <VERS vnumber="36">Tuma asamtai Akupniu Uchirí ankant awajtamsamtainkia Imiá nekas ankant pujustatrume.</VERS>
      <VERS vnumber="37">Atum Apraám weeaitrume nékajai. Túmaitiatrum winia chichamur ántachu asarum mantuataj Tárume.</VERS>
      <VERS vnumber="38"> Winia Apar iniaktursamun áujmatjai. Atumka Atumí uuntri timia Túrarme" Tímiayi.</VERS>
      <VERS vnumber="39">Tutai niisha tiarmiayi "Iikia Israer-shuar asakrin ii uuntrinkia Apraámaiti" tiarmiayi. Tura Jesus Tímiayi "Nekas Enentáimin Apraám weeaitkiurmeka Níiya Núnis Túrawaintrume.</VERS>
      <VERS vnumber="40">Nekas ana nuna Yus iniaktursamtai nuna ujakjarme, tuma ain mantuataj tarume. Apraámka Nuní Túrachmiayi.</VERS>
      <VERS vnumber="41">Antsu Atumí uuntri Túrana aintsarum Túrarme" Tímiayi. Tutai niisha tiarmiayi "Warí, tsanirnumia akiiniachuitji. Ii uuntri Yúskete. Niisha ii Aparínti."</VERS>
      <VERS vnumber="42">Tura Jesus Tímiayi "Yus nekas atumi Aparíntkiuinkia Winiasha Anentíntrume Yúsnumia tau asamtai. Wisha winia Enentáimmiarjai jui Táchaitjai antsu Yus akuptukuiti.</VERS>
      <VERS vnumber="43">Urukamtai Wi Tájana nu Imiá nékatsrum? Wi Tájana nu nakitia asarum winia chichamur ántatsrume.</VERS>
      <VERS vnumber="44">Atumí Aparínkia uunt iwianchiiti. Tura niiniu asarum nii wakera nu Túrarme. Yámankamtaiksha uunt iwianchkia tuke mankartiniaiti. Nekas ana nunasha nakitiawai tuke Wáitrin asa. Wáitraksha Níiniunak chichaawai. Iis, waitia uuntri asa tuke Wáitriniaiti.</VERS>
      <VERS vnumber="45">Tura Wikia nekas takui átum Enentáimturtsurme.</VERS>
      <VERS vnumber="46"> Yaki Chikichkí tunaajai Súmamtikruamniait? Nuikia Wi nekasa nuna tau aisha urukamtai Enentáimturtsuram?</VERS>
      <VERS vnumber="47">Yús-shuarka Yus timian ántawai tura átum Yúsnachu asarum Wi Tájana nu nakitiarme" Tímiayi.</VERS>
      <VERS vnumber="48">Nuikia Israer-shuar tiarmiayi "Maa, ti nekas Tátsujik "Ame Samarianmaya Shuáraitme. Tuke yajauch ainiawai nusha. Nu arantcha iwianchrukuitme amesha" nekas taji" tiarmiayi.</VERS>
      <VERS vnumber="49">Jesussha Tímiayi "Iwianchrukchaitjai. Ayatik winia Aparun shiir Enentáimtikiajai. Tura átumka yajauch chichartarme.</VERS>
      <VERS vnumber="50">Wikia "shiir Enentáimturarti" Tátsujai Túrasha Yuska Ashí shuar Winia shiir Enentáimturat tusa wakerawai. Niisha Yus asa Ashí shuar Túramun pénkerashit tusa nekaattawai.</VERS>
      <VERS vnumber="51"> Ti nekasaiti. Wi Tájana nuna Enentáimta Nú shuarka penké Jákashtiniaiti" Tímiayi.</VERS>
      <VERS vnumber="52">Nuinkia Israer-shuar tiarmiayi "Pai, yamaikia ti paant íwianch takakme. Apraámsha Ashí Yúsnan etserniusha Jákaruiti tura Ame "Wi Tájana nuna Enentáimtaka penké Jákashtiniaiti" Tátsumek tiarmiayi.</VERS>
      <VERS vnumber="53">Nuinkia ii uuntri Apraám nankaamaskaitiam. Niisha tura Yúsnan etserniusha Jákacharuk ainia. Itiurak Imiá nankaamantu Enentáimtumam?" tiarmiayi.</VERS>
      <VERS vnumber="54">Jesussha Tímiayi "Wiki shiir Enentáimtumaknaka penké aantraiti. Antsu Winia shiir Enentáimturna nu winia Aparuiti. Nusha átumka "winia Yúsruiti" Tárumna Núiti.</VERS>
      <VERS vnumber="55">Nusha Táyatrum Niin nékatsrume. Wikia Niin nékajai. "Niin nékatsjai" Tákunka atumjai métek Wáitrin aintjai. Tura Niin neka asan Nii tana nuna tuke Túriniaitjai.</VERS>
      <VERS vnumber="56">Apraámka, Atumí uuntri, Imiá yaunchu Jákaitiat Wi ju nunkanam Tátinian wararas Nákasmiayi. Tura Wáitiak ti shiir warartusmiayi" Tímiayi.</VERS>
      <VERS vnumber="57">Nuyá Israer-shuar Jesusan tiarmiayi "Warí, senkuenta (50) Uwí takaktsume Túmaitiatam Apraáman Wáinkiámjai tame."</VERS>
      <VERS vnumber="58">Jesussha Tímiayi "Ti nekas Tájarme, Apraámka pujatsain Wikia pujajai" Tímiayi Jesus.</VERS>
      <VERS vnumber="59">Nuna takui kayan achikiar "Jesusan tukutai" tiarmiayi. Tura Jesus úumak ni matsatmanum ajapénin weak Yusa Uunt Jeenia jiinki wémiayi.</VERS>
    </CHAPTER>
    <CHAPTER cnumber="9">
      <VERS vnumber="1"> Jesus ni unuiniamurijiai wesa aishmankan kusuru akiinian Wáinkiamiayi.</VERS>
      <VERS vnumber="2">Ni unuiniamurisha aniasarmiayi "Uunta, jusha urukamtai kusuru akiiniawit. Yana tunaarijiain kusuru akiiniait. Niiniujaimpiash, Aparíniujaimpiash Túrunawit?" tiarmiayi.</VERS>
      <VERS vnumber="3">Jesus Tímiayi "Ni tunaarijiainchusha ni Aparíniujainchusha Túrunaiti. Antsu Yus ni Ayashín Túratniua nu paant Atí tusa Túrunaiti.</VERS>
      <VERS vnumber="4">Tsawaikia takastiniaiti. Yamaikia Winia akuptukua nuna Takatrín Túratniuitjai. Kashi ajasmatai takastin atsuttawai.</VERS>
      <VERS vnumber="5">Jú nunkanam pujakun shuara Enentáin Tsáapnimtikratniuitjai" Tímiayi.</VERS>
      <VERS vnumber="6">Nuna chichas Nunká usukmi nunkajai pachimiar kusuru jiin yakarmiayi.</VERS>
      <VERS vnumber="7">Nuyá chichaak "Siruí pajamtai entsanam nijiamauta" Tímiayi. Siruísha nu chichamnum "akupkamu" tawai. Kusurusha we nijiamar pénker iimiar Támiayi.</VERS>
      <VERS vnumber="8"> Nuyá ni írutkamurisha nuik Wáinin ármia nusha tiarmiayi "Juka pujus tuke Kuítian seamniuya Núchakait."</VERS>
      <VERS vnumber="9">Chíkich "Ee, Núkete" tiarmiayi. Chikichcha "Atsá, Núchaiti; kame nuash tumainti" tiarmiayi. Tura ninki "Ee, wiitjai" Tímiayi.</VERS>
      <VERS vnumber="10">Tutai aniiniak "Itiurak yamaikia iimiam?" tiarmiayi.</VERS>
      <VERS vnumber="11">Niisha Tímiayi "Aishman Jesusa nu tsakusan Jíirun yakartur "Siruí pajamtai entsanam nijiamauta" turutmiai. Takui wena nijiamaran paant iimpramjai" Tímiayi.</VERS>
      <VERS vnumber="12">Tutai "Nu aishmansha tuin Pujá" tiarmiayi. Niisha "Cha, nékatsjai" Tímiayi.</VERS>
      <VERS vnumber="13"> Nuyá kusuru Tsuárman Pariséunam Júkiarmiayi.</VERS>
      <VERS vnumber="14">Kame Jesus kusurun tsuarmia nui ayampratin tsawantauyayi.</VERS>
      <VERS vnumber="15">Tuma asamtai Pariséusha itiurak iimnium tusar aniasarmiayi. Niisha Tímiayi "Jiiruin tsakusan Yakaarámtai, nijiamaran paant iimjiai."</VERS>
      <VERS vnumber="16">Nuyá Chíkich Pariséu shuarnumia nuamtak tunaiyar "Juna Tsuáruka Yúsaiyanchuiti. Kame ayampratin tsawantai Túraiti" tiarmiayi. Tura chikichcha "Tunáa shuaraitkiuinkia Júnisan Túratniun tujinkiaayi" tiarmiayi. Nujai akannaikiarmiayi.</VERS>
      <VERS vnumber="17">Tsuármancha ataksha aniasarmiayi "Amin Tsuármarua nu Warí Enentáimtam?" tiarmiayi. Tutai "Wikia "Yúsnan etserniuiti" tajai" Tímiayi.</VERS>
      <VERS vnumber="18">Tura Israer-shuar nekas kusuruitiat Yamái iimiui tu Enentáimtuscharmiayi Pariseu. Tuma ásar ni Aparíncha untsukar</VERS>
      <VERS vnumber="19">inintrusarmiayi "Ame uchiram kusuru akiinia Tárumna nukait. Itiurak yamaikia iimia?" tiarmiayi.</VERS>
      <VERS vnumber="20">Ni Aparísha tiarmiayi "Ii Uchirínkia kusuru akiiniama nu nékaji.</VERS>
      <VERS vnumber="21">Tura iisha nékatsji itiurak yamaikia iimia. Yátsuk pénker Tsuáruit? Niisha uuntchakait, nii aniastarum. Ninki ujatmakarti" tiarmiayi.</VERS>
      <VERS vnumber="22">Sapijmiak tiarmiayi. Israer-shuara uuntrinkia "Jesus Yus akupkamu asa nekas Krístuiti" tuinia Núnaka Israer-shuara iruntainmaya jiiki akupnakti tiniu ásarmatai tsuarma Aparí ashamkarmiayi.</VERS>
      <VERS vnumber="23">Nu asamtai ni Aparí "Niisha uuntchakait, nii aniastarum" tiarmiayi.</VERS>
      <VERS vnumber="24">Nuinkia Israer-shuara uuntri kusuru Tsuárman ataksha untsuk tiarmiayi "Yus iimmianum nekasa nu Titiá, ju aishmankka tunaarinniuiti nékaji" tiarmiayi.</VERS>
      <VERS vnumber="25">Tutai Tímiayi "Kame tunaarinchashit. Nékatsjai. Antsu junak nékajai. Yaunchu kusuruitiatan yamaikia iimjiai."</VERS>
      <VERS vnumber="26">Ataksha aniiniak "Itiurtámkama. Itiur iimtikrammia?" tiarmiayi.</VERS>
      <VERS vnumber="27">Niisha Tímiayi "Yaunchu Tájarme tura anturtatsrume. Urukamtai ataksha titi tusa wakerarum. Niiniu ajastin Enentáimprurmek?" Tímiayi.</VERS>
      <VERS vnumber="28">Nuinkia katsekkar "Ameka Ní shuarinme. Tura iikia Muisaisa Shuárintji, tiarmiayi.</VERS>
      <VERS vnumber="29">Yus Muisaisan akupkaiti iikia nékaji antsu nu aishman nékatsji. Tuyantskait?" tiarmiayi.</VERS>
      <VERS vnumber="30">Aishman tsuarma Tímiayi "Ausha itiurtsuk áminiait? Winia iimtikrurma nu átumka nékatsrume tuyankit.</VERS>
      <VERS vnumber="31">Paant nékaji tunaarinniun Yus anturtsui. Tikishmatar ni wakeramun Túruinia nunak anturui.</VERS>
      <VERS vnumber="32">Yáunchusha kusuru akiinian Tsuáruka tuke atsuwaiti.</VERS>
      <VERS vnumber="33">Ju aishman Yúsaiyanchuitkiunka penké Túrachaayi" Tímiayi.</VERS>
      <VERS vnumber="34">Nuinkia tiarmiayi "Ameka tunaarintin akiiniaitiatmesha in jintintin átaj tamek?" Nuna tiar jiiki awemarmiayi.</VERS>
      <VERS vnumber="35"> Kusuru Tsuárman jiiki awemarma nuna Jesus nekaamiayi. Tura Wáiniak "Yusa Uchiría nu Enentáimtamek" Tímiayi.</VERS>
      <VERS vnumber="36">Tsuarma Tímiayi "Uunta, turuttia wisha nekaan Enentáimtustaj."</VERS>
      <VERS vnumber="37">Jesussha Tímiayi "Wainme. Wiitjai ámijiai chichaajna nu."</VERS>
      <VERS vnumber="38">Tutai, tikishmatar "Uunta, Enentáimtajme" Jesusan Tímiayi.</VERS>
      <VERS vnumber="39"> Nuyá Jesus Tímiayi "Shuara Enentáin nekaan, akantratajtsan Táwitjai. Ni Enentáin kusuru ain iimtiktinian tura ananmamuk "Yusnan nekaan paant iimjiai" tana nuna ukusturtinian Táwitjai" Tímiayi.</VERS>
      <VERS vnumber="40">Tutai Pariséu shuar nui pujuarmia nu nuna antukar "Nuinkia iikia kusurukaitiaj~i?" tiarmiayi.</VERS>
      <VERS vnumber="41">Jesussha Tímiayi "Atum kusuruitkiurmeka Atumí tunaari Wáinchakrum sumamachu aintrume. Tura "paant iimjiai" tau asarum sumamaitrume" Tímiayi.</VERS>
    </CHAPTER>
    <CHAPTER cnumber="10">
      <VERS vnumber="1"> Jesus Tímiayi "Wi Tájana nu ti nekasaiti. Shuar murikiun takakna nu ni murikrin wenuimiunam kashi ikiuawai. Tura murik wenuimiunam pujuiniakui yajauch shuar murikiun kasamkatniun wakerakka Wáitiniam wayachmin asa tanishnum waruk Yajá wayawainti.</VERS>
      <VERS vnumber="2">Antsu murikiu Wáinniuka Wáitiniam wayaawai.</VERS>
      <VERS vnumber="3">Waiti Wáinniuka nekas murikiun Wáinniun Wáitin uratui. Muriksha ni Wáinniuri chichamen nékainiawai. Niisha Ashí ni murikrin chikichik chikichik Náarin anaitius Untsúawai. Tura tsawaikia ni murikrin jiiki ayurtainiam yarumui.</VERS>
      <VERS vnumber="4">Tura Ashí ni murikrin jiir émtuki wéawai. Muriksha ni chichamen ántuiniak untsuam nemarainiawai.</VERS>
      <VERS vnumber="5">Chíkich Shuárnaka nékachu ásar nemarainiatsui. Antsu ni chichamen nékainiachu ásar pisainiawai."</VERS>
      <VERS vnumber="6">Nu métek-taku chichamnaka Jesus áujmatsamiayi tura shuar antukar nekaacharmiayi.</VERS>
      <VERS vnumber="7">Nuyá Jesus Tímiayi "Ti nekasan Tájarme. Wenuimiu Wáitiri murik wainia nuka Wiitjai. Shuarsha murikiu aintsar Winí wayamin ainiawai.</VERS>
      <VERS vnumber="8">Wi Táatsain Ashí Táaruka kasa ainiak winia shuarun kasamkatai tusa wakeriarmiayi. Tura winia murikiur Wíi shuar ainiak nu shuaran anturkacharmiayi.</VERS>
      <VERS vnumber="9">Wikia Wáititjai. Ashí Winin wayaaka uwemprattawai. Tura murikiua aintsan wenuimiunmaya jiinki pénker Yurumáttawai tura atak Wayá ayamprattawai' Tímiayi.</VERS>
      <VERS vnumber="10">`Kásaka aya kasamkatniuncha Máatniuncha emesratniuncha wakerawai. Antsu Wikia yamaram iwiaakman tuke shiir atsumtsuk takusarti tusan Táwitjai.</VERS>
      <VERS vnumber="11">Wikia pénker Wáinniuitjai. Pénker Wáinniuka ni murikrin uwemtikrartaj tusa jakattawai.</VERS>
      <VERS vnumber="12">Antsu aya kuitjai takauka ni murikrichu ainiakui tura nekas Wáinniuchu asa pénker Wáintsui. Kame uunt Yawá winiakui murikiun ikiuki pisaawai. Uunt yawasha murikiun achik tsakinmawai.</VERS>
      <VERS vnumber="13">Nu shuarsha akikiam Takáa asa murikiun Enentáimtatsui. Nu asamtai aya pisaawai' Tímiayi.</VERS>
      <VERS vnumber="14">
      </VERS>
      <VERS vnumber="15">`Wikia pénker Wáinniuitjai. Winia Aparsha nékarui. Wisha Aparun nékajai. Núnisnak murikrun nékajai tura winia murikrusha nékarui. Wisha murikiun uwemtikrataj tusan jakattajai.</VERS>
      <VERS vnumber="16">Chíkich muriknasha takakjai. Nusha ju wenuimiunmayanchu ainiawai. Nunasha itiattajai. Nu muriksha Winia umirtukar Ashí métek matsamsar Chikichík wenuimiunmaya ajasartatui tura chikichik Wáinin átatui' Tímiayi.</VERS>
      <VERS vnumber="17">`Winia murikrun uwemtikrataj tusan jakattajai turan atak nantaktiatjai. Nu asamtai winia Apar anentui.</VERS>
      <VERS vnumber="18">Wi wakerakun jakattajai. Wi wakerachkuinkia Chíkichkia mantuachminiaiti. Jákatniuncha tura nantaktinniasha winia Apar surusuiti" Tímiayi Jesus.</VERS>
      <VERS vnumber="19"> Israer-shuarsha nuna antukar Niisháa Enentáimprar kanakiarmiayi.</VERS>
      <VERS vnumber="20">Untsurí tiarmiayi "Urukamtai ántarum Wáuruk tausha. Yajauch wakanin takaktsuk?"</VERS>
      <VERS vnumber="21">Tura chikichcha tiarmiayi "Yajauch wakantrinniusha Núnisan chichasminkiait. Yajauch wakantrinniusha kusurun iimtikramniashit?" tiarmiayi.</VERS>
      <VERS vnumber="22"> Micha nantutin Israer-shuar Jerusarénnum namperan najanainiawai. Nu nampernumsha Yusa Uunt Jee atak jeamman Enentáimtuiniawai.</VERS>
      <VERS vnumber="23">Jesussha Yusa Uunt Jee áachiniam wekasamiayi Sarumúnka Wáitiria nui.</VERS>
      <VERS vnumber="24">Israer-shuarsha Niin téntakar tiarmiayi "Ame nekas Krístukaitiam? Ju chichamaik etserkata. Urukamtia nekas paant Tátsum?" tiarmiayi.</VERS>
      <VERS vnumber="25">Tutai Jesus Tímiayi "Yaunchu tiniu ain Enentáimturachmarme. Winia Apar akupkamun takaajna nu ti paant awajtawai.</VERS>
      <VERS vnumber="26">Tura átumka winia murikruchu asarum Enentáimturtsurme.</VERS>
      <VERS vnumber="27">Wisha winia murikrun untsuam anturtuiniak nemartuiniawai. Wisha Wínianak mash nékajai.</VERS>
      <VERS vnumber="28">Tura yamaram iwiaakman tuke Jákashtinian Súajai. Nu asamtai niisha menkakachartatui antsu Wi wainkia asamtai yaki jurutkit?</VERS>
      <VERS vnumber="29">Winia Apar murikiun surusuiti. Niisha Ashí nankaamas kakaram asamtai yaki uwejéyan atankit?</VERS>
      <VERS vnumber="30">Wisha winia Aparjai iisha aya chikichkiitji" Tímiayi Jesus.</VERS>
      <VERS vnumber="31">Tutai Israer-shuarsha atak kayan achikiar tukutaj tiarmiayi.</VERS>
      <VERS vnumber="32">Jesussha Tímiayi "Winia Aparu kakarmarijiai ti untsuri pénkera nuna takasuitjai. Tújaimpia mantuattarum?"</VERS>
      <VERS vnumber="33">Israer-shuarsha Niin tiarmiayi "Pénker Túra asakmin Máataj Tátsuji antsu Yus yajauch chicharkumin Túrattaji. Ameka Shuáraitiatam Yusa nuke Enentáimtumame" tiarmiayi.</VERS>
      <VERS vnumber="34">Nuyá Jesussha Tímiayi "Atumí akupeamuriin Yus timia nu aarmaiti: "Atum Yúsaitrume" tawai.</VERS>
      <VERS vnumber="35">Kame Yus-Papinium aarma nu tuke nekaschakait. Tuma asamtai ni chichamen antukarun Yuska "Yúsaitrume" takui nuikia ti nekaschakait.</VERS>
      <VERS vnumber="36">Niisha Yúsaitkiuinkia nuikia Yus Apa anaikia ju nunkanam akupkamu asan ti nekas Yúschakaitiaj. Nújainkia wi "Yusa Uchiríntjai" takui itiurak "Yusan yajauch chicharui" Túrutrum?</VERS>
      <VERS vnumber="37">Winia Apar Túramu Túrachkuinkia Enentáimtursairap.</VERS>
      <VERS vnumber="38">Tura nekas Túrakuinkia Enentáimtursatarum. Tura Winia nakitrakrumsha nuikia wi Túramu Enentáimtustarum. Nujainkia winia Apar Winin pujamu Ashí nekaattarme. Núnisnak Wisha Niin pujajai. Iisha chikichkiitji."</VERS>
      <VERS vnumber="39"> Tutai ataksha sepunam enkeatai tiarmiayi. Túrasha Jesus uwempramiayi.</VERS>
      <VERS vnumber="40">Nuyá Jesus Jurtan entsa amain wé yaunchu Juan imiakrattainium pujusmiayi.</VERS>
      <VERS vnumber="41">Ti Untsurí shuar iyuwar tiarmiayi "Nekas Juanka aentsti tujintiamun Túrachiat Ashí Jesusnan Tímia nu nekasaiti" tu tiarmiayi.</VERS>
      <VERS vnumber="42">Nuisha Untsurí Jesusan Enentáimtusarmiayi.</VERS>
    </CHAPTER>
    <CHAPTER cnumber="11">
      <VERS vnumber="1"> Petania péprunam aishman, ni naari Rásaru, jaa pujumiayi. Nu péprunam Marí ni kaijiai Mártajai pujumiayi.</VERS>
      <VERS vnumber="2">Niisha Rásaru umai ármiayi. Nu Marisha ukunmanka kunkuinian sumak Jesusan kuer ni Intiashíjiai japirmiayi.</VERS>
      <VERS vnumber="3">Tura Rásaru jaakui ni umai Jesusan chichaman akuptuiniak tiarmiayi "Uunta, ame amikrum jaawai."</VERS>
      <VERS vnumber="4">Jesussha nuna antuk Tímiayi "Tuke jakataj tusa jaatsui. Antsu Yusa kakarmarisha tura ni Uchirí kakarmarisha Jú sunkur Tsuármanum paant Atí tusa jaawai."</VERS>
      <VERS vnumber="5">Jesus Mártancha ni kaincha tura ni umai Rásaruncha nekas aneemiayi.</VERS>
      <VERS vnumber="6">Túmaitiat Rásaru jaawai taman antukiat ni pujamunam Jimiará tsawant pujusmiayi.</VERS>
      <VERS vnumber="7">Nuyá ni unuiniamurin "Ataksha Jutía nunkanam Wetái" Tímiayi.</VERS>
      <VERS vnumber="8">Tura ni unuiniamurisha tiarmiayi "Uunta, nuiksha Israer-shuar kayajai tukurmar mantamatai Tícharmaka. Nui ataksha wétai Támek?"</VERS>
      <VERS vnumber="9">Jesussha ju métek-taku chichaman Tímiayi "Tsawaikia Páantchakait. Tsawai wekaana nu paant asamtai tukumkashtatui.</VERS>
      <VERS vnumber="10">Tura kashi wekaana nusha kirit asamtai Tukumkáttawai. Núnisan Wíi tuke pujakun winia takatrun takastiniaitjai. Túraknasha itiurchatan Wáinkiashtatjai."</VERS>
      <VERS vnumber="11">Nuyásha Jesus atak Tímiayi "Ii amikri Rásaru kanarai. Wi ishintiartatjai."</VERS>
      <VERS vnumber="12">Tutai ni unuiniamuri tiarmiayi "Uunta, aya kanarka nuinkia pénker ajastatui."</VERS>
      <VERS vnumber="13">Jesuska Rásaru jakamu nékayat "kanarai" Tímiayi. Tura ni unuiniamuri Rásaru kajinmakua aintsan kanarai Enentáimprarmiayi.</VERS>
      <VERS vnumber="14">Jesus nuikia ti paant Tímiayi "Rásaru yamaikia jakayi.</VERS>
      <VERS vnumber="15">Tura nui pujuscha asan Kúntuts pujatsjai. Jean Túrattajna nu iisrum ti nekas Enentáimtursattarme. Nuna nekaan shiir Enentáimjai. Wátsek, iyutai."</VERS>
      <VERS vnumber="16">Nuyá Jimiampramu Tumas Chíkich unuiniamuri nui armia nuna "Iisha weri Niijiai métek jakatai" Tímiayi.</VERS>
      <VERS vnumber="17"> Nui taa, Rásarun kuatru tsawant ikiusman Wáinkiamiayi.</VERS>
      <VERS vnumber="18">Petania pépruka Jerusarénnumia Menaintiú kirumitru ainis Tíjiuchiiti.</VERS>
      <VERS vnumber="19">Tuma asamtai untsuri Israer-shuar Mártasha Marísha, ni umai jakamtai uutkui atsankrataj tusa weriarmiayi.</VERS>
      <VERS vnumber="20">Mártasha Jesus Tíjiuch ajasun Nekáa inkiuntajtsa wémiayi. Antsu Marikia Jeá pujumiayi.</VERS>
      <VERS vnumber="21">Tura Marta Jesusan inkiun Tímiayi "Uunta, Ame pujakminkia winia umar Jákachaayi.</VERS>
      <VERS vnumber="22">Tura tuke nékajai Ashí Yus seamna nuna Súramui."</VERS>
      <VERS vnumber="23">Jesussha Tímiayi "Ame umaimisha nantaktiatui."</VERS>
      <VERS vnumber="24">Mártasha Tímiayi "Nekas, Ashí amuamunam Jákaru nantaktin tsawantai nantaktiatui. Nuna nékajai."</VERS>
      <VERS vnumber="25">Nuyá Jesus Tímiayi "Iwiaaku átinia nérentin asan Wikia iniantkartiniaitjai. Winia Enentáimturna nuka jakasha nantaktiatui.</VERS>
      <VERS vnumber="26">Tura Ashí iwiaaku pujana nusha Winia Enentáimturaka penke Jákashtatui. Nu nekasaiti tu Enentáimtamek?"</VERS>
      <VERS vnumber="27">Niisha "Ee, Uunta, ame Yusa Uchirínme. Krístuitme, uwemtikkiartin Jú nunkanam Tátinia nu" Tímiayi.</VERS>
      <VERS vnumber="28">Mártasha nuna ti, ni kai Marin untsuk úukan Tímiayi "Uunt jui taa untsurmawai."</VERS>
      <VERS vnumber="29">Marisha nuna antuk Wárik wajaki Jesusa iyuttsa wémiayi.</VERS>
      <VERS vnumber="30">Jesussha péprunam jeatsuk Marta inkiunmanum pujumiayi.</VERS>
      <VERS vnumber="31">Marí wari wajaki wématai Israer-shuar nu jeanam atsankrattsa pujuiniasha nuna iisar weriarmiayi. Iwiarsamunam uuttiasa wéatsuash tusa weriarmiayi.</VERS>
      <VERS vnumber="32">Marisha Jesus pujamunam Jeá tikishmatar Tímiayi "Uunta, Ame pujakminkia winia umar Jákachaayi."</VERS>
      <VERS vnumber="33"> Jesussha Marincha tura niijiai uutuncha Wáiniak Wáitnentaimta asa ti Kúntuts pujusmiayi.</VERS>
      <VERS vnumber="34">Tura "Tui iwiarsamarum" Tímiayi. Niisha "Uunta, iitia" tiarmiayi.</VERS>
      <VERS vnumber="35">Jesussha uutmiayi.</VERS>
      <VERS vnumber="36">Israer-shuarsha "Ti aneatsuk" tiarmiayi.</VERS>
      <VERS vnumber="37">Tura Chíkich "Kusuru Tsuáruchukait. Nii pujakuisha Rásaru Jákaampiash" tiarmiayi.</VERS>
      <VERS vnumber="38">Jesussha ti kuntuts Enentáimiar iwiarsamunam Weankámiayi. Náinnium asa paka taurma áuyayi. Tura kaya atutkamuyayi.</VERS>
      <VERS vnumber="39">Tura Jesus "Kaya jurustarum" Tímiayi. Rásaru umai Marta Tímiayi "Uunta, kuatru tsawant Jákaiti. Mejeatsuk' Tímiayi.</VERS>
      <VERS vnumber="40">Tura Jesus Tímiayi "Yus Enentáimtakmeka Yusa kakarmari Wáinkiattame Tíchamkajam."</VERS>
      <VERS vnumber="41">Nuikia kayarin uratiarmatai Jesus nayaimpin iis Tímiayi "Aparu, Winia anturtakmin yuminsajme.</VERS>
      <VERS vnumber="42">Winiasha tuke anturtame tura ju shuaran pénker Enentáimtikrataj tusan tajai. Ame akuptukuitmena nuna nekarmawarti."</VERS>
      <VERS vnumber="43">Nuna tinia kakaram untsuak "Rásaru Jíinkitia" Tímiayi.</VERS>
      <VERS vnumber="44">Nujainkia penuarmartiuk jiinkimiayi. Yapinmasha jaanchjiai ijiamuyayi. Tura Jesus "Atirtarum. Wéti" Tímiayi.</VERS>
      <VERS vnumber="45"> Untsurí Israer-shuar Marin nemariaru Jesus Túramun iisar Enentáimtusarmiayi.</VERS>
      <VERS vnumber="46">Tura Chíkichkia Pariséunam wear Jesus Túramun ujakarmiayi.</VERS>
      <VERS vnumber="47">Nuna antukar Pariséusha Israer-patri uuntrisha Ashí naamka uunt armia nujai iruntrar tiarmiayi "Warí itiurkamniait? Nu shuarka aentsti tujintiamun ti Túratsuk.</VERS>
      <VERS vnumber="48">Aya Júnik iniaiyakrinkia Ashí shuar Niin Enentáimtuschartatuak. Nuyá Rúmanmaya apach taar mesetan najanawartatui tura iin amutmakar Yusa Uunt Jeencha emesrartatui."</VERS>
      <VERS vnumber="49">Nu uwitin Kaipias Israer-patri uuntriyayi. Niisha Tímiayi "Atumka nékatsrume.</VERS>
      <VERS vnumber="50">Ashí Israer-shuar mesertin pénkerkait. Antsu aya chikichik shuar Jákatin pénkerchakait?" Tímiayi.</VERS>
      <VERS vnumber="51">Kaipiaska aya ni Enentáimmiajain Tíchamiayi. Antsu nu uwitin Israer-patri uuntri asamtai Yus nuna Enentáimtikramiayi. Nújainkia Israer-shuar Jesus jaruktinian ujakmiayi.</VERS>
      <VERS vnumber="52">Tura aya Israer-shuarnakcha antsu niijiaisha Ashí nunkanam Yus-shuar ajasarun irurtajtsa Jákatniuyi.</VERS>
      <VERS vnumber="53">Tuma asamtai nu tsawantinin Israer-shuara uuntri Jesus Máatai tusar áujmatsarmiayi.</VERS>
      <VERS vnumber="54">Nu asamtai Jesus paant wantiniak Israer-shuarnum wekaichmiayi. Antsu Jutía nunkanmaya jiinki atsamu nunkanam Eprain pepru Tíjiuch wémiayi. Tura nui pujusmiayi ni unuiniamurijiai.</VERS>
      <VERS vnumber="55">Israer-shuara namperi paskua ishichik jatemsamtai Untsurí shuar Yajá péprunmaya Jerusarénnum Káunkarmiayi. Kame paskua jeatsain Muisais timia Núnisan ni Ayashísha Enentáisha iwiarnarat tusa wakeriarmiayi.</VERS>
      <VERS vnumber="56">Jesusnasha eak yujarmiayi. Tura Yusa Uunt Jeen pujusar nuamtak aniniaisar "Warí Enentáimiam. Jístanam tatimpiash?" tiarmiayi.</VERS>
      <VERS vnumber="57">Pariséusha Israer-patri uuntrisha akupainiak "Jesus Pujá nekaamka ujatkata" tiarmiayi. Jesusan sepunam enkeatai tusar tiarmiayi.</VERS>
    </CHAPTER>
    <CHAPTER cnumber="12">
      <VERS vnumber="1"> Paskua Jísat jeatin sais tsawant ajasmatai Jesus Petania péprunam wémiayi. Jesus jakamunmaya iniantkimia Nú Rásaru nuin pujumiayi.</VERS>
      <VERS vnumber="2">Jesus jeamtai ayurawarmiayi. Rásarusha niijiai Yurumámiayi. Mártasha yurumkan iwiasmakmiayi.</VERS>
      <VERS vnumber="3">Tura Marikia kunkuinian ti kuitjai ritru ajapén sumak itiamiayi. Tura Jesusa nawen kuer ni intiashijiai japirmiayi. Jeasha nu kunkuinjai ti shiir kunkunmiayi.</VERS>
      <VERS vnumber="4">Jútas Iskariúti, Semunka Uchirí, nui pujumiayi. Niisha Jesusa unuiniamurintiat ukunam Jesusan surukmiayi Máawarat tusa. Niisha Tímiayi</VERS>
      <VERS vnumber="5">"Urukamtai nu kunkuinian ti kuitjai surukchama Kuítrinchan Súsatniun?"</VERS>
      <VERS vnumber="6">Kame Kuítrinchan Enentáimtak Tíchamiayi. Antsu unuiniamu Kuítrin wainkia asa Yúpichuch kasamkamniuyayi. Tuma asa nuna Tímiayi.</VERS>
      <VERS vnumber="7">Tura Jesus Tímiayi "Iniaisata. Wi iwiarnakui kuératniun sumak ikiurtusuiti.</VERS>
      <VERS vnumber="8">Kuítrincha tuke atumjai íruntsuk. Antsu Wikia atumjai tuke pujuschattajai" Tímiayi.</VERS>
      <VERS vnumber="9">Israer-shuarsha Jesus Petania péprunam pujan antukar Jesus iistaitsar weriarmiayi. Rásaruncha Jesus jakamunmaya iniantkimiua nusha iyutai tusar wearmiayi.</VERS>
      <VERS vnumber="10">Túramtai Israer-patri uuntrinkia chichaman jurusarmiayi Rásaru maatai tusar.</VERS>
      <VERS vnumber="11">Untsurí Israer-shuar Rásaru iniantkimiun nekaawar Israer-patrin ikiukiar Jesusan Enentáimtusarmiayi. Túrawarmatai Rásaruncha Máatniun wakerukarmiayi.</VERS>
      <VERS vnumber="12"> Paskua namperan pachiintiuktajtsa ti Untsurí shuar Jerusarénnum wearmiayi. Kashin tsawar Jesus Nú peprunam Tátinian nekaawarmiayi.</VERS>
      <VERS vnumber="13">Niisha tintiuki nuké ainis nukan Júurar Jesusan inkiuntai tusar Jíinkiarmiayi. Túrawar untsumainiak "Shiir tati, tiarmiayi. Yusa kakarmarijiai winiana nu Tí pénkeraiti. Israer-shuara uuntri asa shiir Atí" tu untsumiarmiayi.</VERS>
      <VERS vnumber="14">Jesussha umpuurun Wáiniak entsamkamai. Núnisan aarmaiti Yus-Chichamnum:</VERS>
      <VERS vnumber="15">"Seun péprunmaya shuara, ashamkairap. Atumí Akupniuri umpuurunam entsamak winiawai."</VERS>
      <VERS vnumber="16">Nu chichamaik Jesusa unuiniamuri nu Túrunamun nekaacharmiayi. Tura ukunam Jesus nayaimpiniam shiir waketkimtai Enentáimprarmiayi. Ashí Jesusna aarma Núnisan Túrunamiayi.</VERS>
      <VERS vnumber="17">Jesus Rásarun iwiarsamunmaya iniantkimiun Wáinkiarua Nú shuar nuna áujmatiarmiayi.</VERS>
      <VERS vnumber="18">Tuma asamtai shuar Jesus nu tujintiamun Túramtai nekaawar Jesusan inkiunktaj tusar Jíinkiarmiayi.</VERS>
      <VERS vnumber="19">Tura Pariséusha nuamtak tiarmiayi "Iis, penké tujinkiaji. Maa iista, Ashí shuar Niin nemarainiatsuk."</VERS>
      <VERS vnumber="20"> Paskua nampernum Yus shiir awajsatniun Jerusarénnum weriaruka Untsurí nunkanmaya shuar ármiayi. Kriaku apachcha ármiayi.</VERS>
      <VERS vnumber="21">Niisha Jiripin weantukarmiayi. Kame nu Jiripi Petsaitia péprunmayauyayi. Petsaitia péprusha Kariréa nunkanam awai. Nincha Kriaku apach seainiak "Uunta, Jesusjai chichastaitsar wakeraji" tiarmiayi.</VERS>
      <VERS vnumber="22">Jiripisha Antresan Werí ujakmiayi. Nuyá niijiai métek tsaninkiar Jesusan weriar ujakarmiayi.</VERS>
      <VERS vnumber="23">Jesussha Tímiayi "Wi Aents Ajasuitjiana ju tsawantur jeayi. Túramtai shiir Awájnástatjai.</VERS>
      <VERS vnumber="24">Wi Tájana nu ti nekasaiti. Jinkiaia ántsanketjai. Araachmaka ninki pujatsuk. Antsu araamka tsapain jinkiaichiri kaushmariat nerek ti Untsurí ajatsuk. Núnisnak Wi jakamtai ti Untsurí shuar yamaram iwiaakman takusartatui.</VERS>
      <VERS vnumber="25">Shuarsha jinkiaia nuke aya ju nunkanam pénker pujustinian Enentáimkiunka ántar pujak nekas iwiaakmarin emenkaktatui. Tura ju nunkanam pénker pujustinian Enentáimtsuk Jákatniuncha ashamchaa Nú shuarka nekas iwiaakman Wáiniak tuke iwiaaku átatui.</VERS>
      <VERS vnumber="26">Shuar winia átaj takunka nemartusti. Túranka Wi pujajna nui Wíi shuar tuke átatui. Núnisan Wíi shuar winia takatrun Takáa nuna winia Aparsha shiir Enentáimtustatui' Tímiayi.</VERS>
      <VERS vnumber="27"> `Yamaikia Enentáirui ti itiurchat pujajai. Warittiajak. "Aparu, ju Túrunatniunmaya uwemtikrurta" titiajash? Antsu Jú Túrunatniun Táwitjai.</VERS>
      <VERS vnumber="28">Aparu, wi Túramujai Ashí shuar ame Náarmin shiir Enentáimturarti" Tímiayi Jesus. Tutai nayaimpinmaya chichaman antukarmiayi. "Winia Náarun shiir awajsaitjai tura ataksha shiir awajsattajai" Tímiayi.</VERS>
      <VERS vnumber="29">Shuarsha nui pujuinia "ipiamtachuashit" tiarmiayi. Tura chikichcha "Nayaimpinmaya suntar Niin chichasai" tiarmiayi.</VERS>
      <VERS vnumber="30">Jesussha Tímiayi "Wi antuktinian chichaschayi antsu átum nekaatarum tusa chichasai.</VERS>
      <VERS vnumber="31">Yamaikia nunkanam makumatin jeayi. Tura íwianch ju nunkanam akupniua nu nupetnak ajapnattawai.</VERS>
      <VERS vnumber="32">Tura numiniam awajnaintai Ashí nunkanmayanka shuar Enentáimturartatui" Tímiayi.</VERS>
      <VERS vnumber="33">Juna taku Krúsnum Jákatniun ujakmiayi.</VERS>
      <VERS vnumber="34">Shuarsha awajirar tiarmiayi "Yaunchu Yus akupkamu papiniumia áujsar nékaji. Kristu tutai tuke Jáatsuk iwiaaku pujustiniaiti. Itiurak nuikia "Aents Ajasu numiniam awajnaitniuiti" tame? Aents Ajasuka Krístuchukait, Yus anaikiamu. Núchaitkiuinkia Aents Ajasuka yait?" tiarmiayi.</VERS>
      <VERS vnumber="35">Nuinkia Jesus Tímiayi "Wi Tsáapninia aintsanketjai. Tsáapnisha Atumíin aya ishichik tsawantin Tsáapniartatui. Tsáapin ana juik wekasatarum kirit ajatsain. Kame kiritniunam wekaana nusha nékatsui itiuranimpia wea.</VERS>
      <VERS vnumber="36">Tsáapnin Wáinkiuram niin Enentáimtustarum. Túrakrum winia Tsáapnintrui wekasattarme." Jesussha nuna ti wémiayi uumak pujustaj tusa.</VERS>
      <VERS vnumber="37"> Jesus aentsti tujintiamun ti Untsurí Túramtaisha Niin Enentáimtuscharmiayi.</VERS>
      <VERS vnumber="38">Yúsnan etserin Isayas yaunchu aarma uminkiatniuyi: "Uunta, ya ii ujam antukuit. Yusa kakarmarisha yana iniaktusuit?" tu aarmaiti.</VERS>
      <VERS vnumber="39">Nuna uminiak Jesusan Enentáimtuscharmiayi. Tura nu arantcha Isayas aarmiayi:</VERS>
      <VERS vnumber="40">"Yus niin kusuru awajsaiti tura ni Enentáincha Kátsuram awajsaiti. Ni jiijiai iimsain tusa tura ni Enentáijiai nekaawain tusa Túraiti. Kame ni tunaari iisar Enentáimtuiniakui Yus niin Tsuárainti" tu aarmaiti.</VERS>
      <VERS vnumber="41">Isayas yaunchu Jesusan nayaimpiniam ti shiir pujan Wáiniak nuna Tímiayi.</VERS>
      <VERS vnumber="42"> Tuma ain Untsurí Israer-shuarsha tura ni uuntrinmayasha Jesusan nekas Enentáimtusarmiayi. Tura niisha Pariséun ashamainiak paant Tícharmiayi. Israer-shuara iruntairiya jiiki awetamaij tusa ashammiarmiayi.</VERS>
      <VERS vnumber="43">Yus shiir Enentáimtursati tutsuk antsu shuar shiir Enentáimtursati tusar Túrawarmiayi.</VERS>
      <VERS vnumber="44"> Jesus kakantar untsumuk Tímiayi "Winia Enentáimturuk aya Winiak Enentáimturtsui antsu winia Aparun Winia akuptukua nunasha Enentáimtawai.</VERS>
      <VERS vnumber="45">Winia Wáitkiusha Winia Aparnasha Wáinui.</VERS>
      <VERS vnumber="46">Wikia Tsáapnin asan Winia Enentáimturainia nuka kiritniunam wekasain tusan ju nunkanam Táwitjai.</VERS>
      <VERS vnumber="47">Shuáran sumamtikiatniun Táchaitjai antsu uwemtikratniun Táwitjai. Tuma asamtai shuar winia chichamprun antuk Umíachkunka sumamaiti. Tura Wikia sumamtikiachuitjai.</VERS>
      <VERS vnumber="48">Winia nakitrur chichampruncha Enentáimtachuka sumamtikiamuiti. Wi timiaj nuka amuukatin tsawantai niin sumamtikiattawai.</VERS>
      <VERS vnumber="49">Wi Enentáimmiajain chichaatsjai. Winia Apar akattur akuptukuiti. Tura chichastinia nuna surusuiti.</VERS>
      <VERS vnumber="50">Wisha nékajai, Ashí winia Apar akupeamuka yamaram iwiaakman tuke amuukashtinian Súawai. Tuma asamtai winia Apar Túrutmia Núnisnak tajai" Tímiayi Jesus.</VERS>
    </CHAPTER>
    <CHAPTER cnumber="13">
      <VERS vnumber="1"> Paskua Jísat jeatin Chikichík tsawant ajasmatai Jesusa tsawantri jeatemayi. Túramtai ju nunkan ikiuki ni Aparíin wétiniuyi. Jesussha nuna nekaamiayi. Ashí Níiniun ju nunkanam pujuinian tuke anea asa Amúamunmasha yapajitsuk tuke aneemiayi.</VERS>
      <VERS vnumber="2">Nu tsawantaisha murikiun Yúatin ármiayi. Tura Yurumátin jeatsain, uunt iwianch Semunka Uchirí Jútas Iskariúti Enentáin Jesusan surukat tusa Enentáimtikramiayi.</VERS>
      <VERS vnumber="3">Tura Jesus Yusaiya tau asa waketkitniuyi. Tura Yus Apa Ashí mash susamiayi akupin Atí tusa. Jesussha nuna Nekáa</VERS>
      <VERS vnumber="4">Chíkich yurumuk pujuiniai wajakmiayi. Tura pushirin aimiak awankéman emenmamamiayi.</VERS>
      <VERS vnumber="5">Nuyá nijiaamatainium entsan Yará ni unuiniamuri nawen nijiatramiayi. Tura awankémjai japirmiayi.</VERS>
      <VERS vnumber="6">Semun Pítrunam jeamtai Pítiur Tímiayi "Uunta, Winia nawer nijiartaj tamek?"</VERS>
      <VERS vnumber="7">Jesussha Tímiayi "Wi Túrajna nu Yamái nékatsme tura ukunam nekaattame."</VERS>
      <VERS vnumber="8">Tura Pítiur Tímiayi "Penké winia nawer nijiarchattame." Jesussha Tímiayi "Wi nijiaachkuinkia Wijiai tsaninkia pujuschamniaitme."</VERS>
      <VERS vnumber="9">Tutai Semun Pítiur Tímiayi "Nuinkia, Uunta, aya nawerkechu antsu uwejrusha tura muukarsha nijiatrurta."</VERS>
      <VERS vnumber="10">Tura Jesus Tímiayi "Yamái mainkia Ayashí shiir asamtai aya nawenin Nijiamártiniaiti. Atumí Enentáin Ashí pénkeraitrume. Túrasha Ashí shuarcha" Tímiayi.</VERS>
      <VERS vnumber="11">Kame Jútas Niin suruktinian Nekáa "Ashí shuarcha" Tímiayi.</VERS>
      <VERS vnumber="12">Jesussha nijiar umik ni pushirin entsarmiayi. Tura atak pujus Tímiayi "Atumsha Wi Túrajna nu nekaarmek?</VERS>
      <VERS vnumber="13">Wi Atumí Uuntri asamtai nekas "Uunta" Túrutrume. Nusha pénkeraiti.</VERS>
      <VERS vnumber="14">Tura Jintinniuitiatan tura Uuntaitiatan Atumí nawen nijiarchajak. Atumsha Núnisrumek nuamtak Náwem nijiatnairatarum.</VERS>
      <VERS vnumber="15">Atumin nekapruatsan Túramjai. Atumsha Núnisrumek Túratarum.</VERS>
      <VERS vnumber="16">Ti nekasan tajai. Takarniuka ni uuntri nankaamaschaiti. Akupkamusha akupea nuna nankaamaschaiti.</VERS>
      <VERS vnumber="17">Nu nekaarum Túrakrumka shiir átatrume.'</VERS>
      <VERS vnumber="18"> `Tura Tájana nuna Ashí Tátsujrume. Anaikiaitiaj Núnaka Wi nékajai. Tura Yus-Chicham uminkiatniuiti, nékajai. Ju aarmaiti: "Wijiai yurumna nu winia nemasur ajasai."</VERS>
      <VERS vnumber="19">Nuka Túmatsain ujaajrume. Nuyá Túrunamtai Yusa Uchiríntjai nusha paant nekaattarme.</VERS>
      <VERS vnumber="20">Wi Tájana nu nekasaiti. Shuar Wi akupeaj nuna shiir itiaakka Winiasha shiir itiaarui. Tura Winia shiir itiaarna nusha Winia Akuptukuncha itiaawai" Tímiayi.</VERS>
      <VERS vnumber="21">Nuna ti, Jesus ni Enentáin ti itiurchat Enentáimpramiayi. Tura paant Tímiayi "Nekas tajai, chikichik jui atumjai pujana nu Winia surutkattawai."</VERS>
      <VERS vnumber="22">Tutai ni unuiniamuri nuamtak iiniaisar "Yanak ta?" tiarmiayi.</VERS>
      <VERS vnumber="23">Chikichík unuiniamuri, Jesus ti aneamu, Niijiai tsanin yurumuk pujumiayi.</VERS>
      <VERS vnumber="24">Tuma asamtai Semun Pítiur ni uwejéjai iniakmas "Aniasta, yanak áujmata?" Tímiayi.</VERS>
      <VERS vnumber="25">Tutai Jesusan áyanmatsan aniasmiayi. "Yait, Uunta?" Tímiayi.</VERS>
      <VERS vnumber="26">Jesussha ayak "Tantan Túumnium ajunkan susattaj Núiti" Tímiayi. Nújain tantan Túumnium ajun Semunka Uchirín Jútas Iskariútin susamiayi.</VERS>
      <VERS vnumber="27">Tura Wárik Jútas tantan achikmatai íwianch ni Enentáin wayamiayi. Nuyá Jesus Tímiayi "Túrattamna nu Wárik Túrata."</VERS>
      <VERS vnumber="28">Tura Ashí nui yurumainiak pujuarmia nusha wariniak ta tusa nekaacharmiayi.</VERS>
      <VERS vnumber="29">"Kuítrincha kuit Súsarta" Tátsuash tu Enentáimprarmiayi. Tura chikichcha "nampernum Yurumátin atsumajnia nu sumakta" Tátsuash, tu Enentáimprarmiayi. Jútas Kuítian Wáinin asamtai tu Enentáimprarmiayi.</VERS>
      <VERS vnumber="30">Jútas tantan yua kashi ajasmanum Jíinkimiayi.</VERS>
      <VERS vnumber="31"> Jútas Jíinkimtai Jesus Tímiayi "Wi Aents Ajasu asamtai winia kakarmar yamaikia paant átatui. Tura wi Túramujai Yusa kakarmarisha ti paant átatui.</VERS>
      <VERS vnumber="32">Wi Yusa kakarmarin paant awajeakui Wisha ni Uchirí asamtai winia kakarmarnasha Yuska Wárik paant awajsattawai.</VERS>
      <VERS vnumber="33">Uchichiru, atumjai ti Untsurí tsawant pujuschattajai yamaikia. Wi Israer-shuaran Tímiaj Nútiksanak atumin Tájarme. Atumsha Winia Eátkáttarme tura wi wéamunam winishtatrume.</VERS>
      <VERS vnumber="34">Ju yamaram akupeamun amaajai nuamtak mai anenai ajatarum tusan. Wi atumin aneajrumna Núnisrumek atumsha nuamtak mai anenai ajatniuitrume.</VERS>
      <VERS vnumber="35">Anenaiyakrumninkia nujai Ashí shuar "Kristu unuiniamuri ainiawai" Túramartatui.</VERS>
      <VERS vnumber="36"> Semun Pítiur Jesusan aniasmiayi "Uunta, tua wéam?" Jesussha Tímiayi "Wi wéajna nui yamaikia winichminiaitrume. Tura ukunam winittiarme."</VERS>
      <VERS vnumber="37">Nuyá Pítiur Tímiayi "Uunta, urukamtai yamaikia winichminiaitiaj? Amin Yáintajtsan jakataj tajai."</VERS>
      <VERS vnumber="38">Jesussha Tímiayi "Nekasmek Táme? Ti nekas Tájame, atash shiniatsain Winia Menáintiú natsantrurtatme" Tímiayi.</VERS>
    </CHAPTER>
    <CHAPTER cnumber="14">
      <VERS vnumber="1"> "Kúntuts pujusairap. Yus Enentáimtustarum, Winiasha Enentáimtursatarum.</VERS>
      <VERS vnumber="2">Winia Aparuí átum pujustin ti ankant awai. Tura nuna iwiarataj tusan Aparuí wéajai, nekasaiti. Nekaschaitkiuinkia itiurak ujakaajrum?</VERS>
      <VERS vnumber="3">Tura iwiaaran amukan ataksha Tátatjai. Tura tana yaruaktatjarme, wi pujamunam atumsha Pujusúk tusan.</VERS>
      <VERS vnumber="4"> Wi wéaj nu nékarme tura jintiasha nékarme" Tímiayi Jesus.</VERS>
      <VERS vnumber="5">Tumas Tímiayi "Uunta, Ame weam nu nékatsji. Jintiasha itiurak nekaattaj~i?"</VERS>
      <VERS vnumber="6">Jesussha Tímiayi "Wi nekas Jíntiaitjai. Wíjiainchu wekaana nuka winia Aparuí jeatniun penké tujintiawai. Tura Wisha tuke nekas tiniu asan nekas ana nuna Shuáran nékamtikiajai. Wisha Shuáran yamaram iwiaakman tuke amuukashtinian Súwitjai.</VERS>
      <VERS vnumber="7">Winia nékarkurmeka winia Aparsha nekaawaintrume. Yamaisha Nii Wáinkia asarum nékarme" Tímiayi.</VERS>
      <VERS vnumber="8">Nuinkia Jiripisha Tímiayi "Uunta, Apasha Wáinkiarka maak."</VERS>
      <VERS vnumber="9">Jesussha Tímiayi "Jiripi, atumjai ti pujusu aisha tuke nékartsumek? Winia Wáitkia nuka Winia Aparnasha Wáinkiaiti. Itiurak, nuikia, "Apasha Wáinkiarka maak" tame?</VERS>
      <VERS vnumber="10">Winia Aparjai tsaninkian pujakun tura winia Aparsha Wijiai pujakui tuke chikichkiitji. Nu nékatsrumek? Wi Tájarmena nu Winia chichampruchuiti. Yus Apa Winí pujak ni wakeramun takaawai.</VERS>
      <VERS vnumber="11">Nekaatarum. Wisha winia Aparjai tsaninkia pujakur nekas chikichkiitji. "Nu chicham itiurchataiti" Enentáimkiurmeka wi Túramu nuikia Enentáimpratarum. Wi Túramujai chikichik ájinia nu Páantchakait.</VERS>
      <VERS vnumber="12"> Wi Tájarmena nu ti nekasaiti. Winia Enentáimturna nu Wi Túrajna nuna Túrattawai. Tura winia Aparuí wéakui nuna nankaamas tujintiamun Túrattawai.</VERS>
      <VERS vnumber="13">Ashí Winia Enentáimtursarum seatrumna nuna amastatjai. Nújainkia winia Apar shiir awajnastatui.</VERS>
      <VERS vnumber="14">Winia Enentáimtursarum seakrumninkia Ashí Túrattajai' Tímiayi.</VERS>
      <VERS vnumber="15"> `Atumsha anentkurmeka winia chichamur umiktarum.</VERS>
      <VERS vnumber="16">Tura wéakun winia Aparun chikichan akupturmakti tusan seattajai. Niisha atumjai tuke pujak atsantamprartatui.</VERS>
      <VERS vnumber="17">Nusha Yusa Wakaníinti. Yus-shuarcha Niin nekaachmin ainiawai. Tuma asamtai ni Enentáin wayachminiaiti. Antsu átumka atumi Enentáin pujakui Nii nékarme. Niisha Atumí Enentáin tuke pujustatui.</VERS>
      <VERS vnumber="18"> Mitiaikia aitkiasnak ikiukchattajrume. Atumíin atak Tátatjai.</VERS>
      <VERS vnumber="19">Ishichik tsawant nankaamasmatai Chíkich shuar irunna nu Wáitkiachartatui. Tura Wi iwiaaku asamtai átumka nu iwiaakmajai pujustatrume. Tuma asarum Wáitkiattarme.</VERS>
      <VERS vnumber="20">Tura nu tsawantai ju nekaattarme. Wisha winia Aparjai tsaninkia pujakur chikichkiitji. Núnisnak Wisha atumjai tsaninkian pujajai. Tura atumsha Wijiai tsaninkia pujarme.</VERS>
      <VERS vnumber="21">Shuar Winia anentuka wi akupkamun Nekáa Umíawai. Nú shuarnaka winia Aparsha aneawai. Wisha niin aneajai tura nekarati tusan iniaktustatjai." Jesus nuna Tímiayi.</VERS>
      <VERS vnumber="22">Chíkich Jútas, Iskariútichu, Tímiayi "Uunta, urukamtai Ashí shuarnum iniaktutskesha aya iin iniaktustatam?"</VERS>
      <VERS vnumber="23">Jesus Tímiayi "Winia anentuka Tájana nuna Enentáimtawai. Winia Aparsha nu shuaran aneattawai. Tura Wisha winia Aparnum nu shuarjai tsaninkia pujustatji.</VERS>
      <VERS vnumber="24">Antsu Winia anentchaka Tájana nuna Enentáimtatsui. Atum ántarmena Nú chichamka Wíniachuiti, antsu Yus Apa Winia akuptukua Núnaiti' Tímiayi.</VERS>
      <VERS vnumber="25"> `Atumjai tuke pujakun nuna Tájarme.</VERS>
      <VERS vnumber="26">Yus Apa ni Shiir Wakanin atumin Yáinmak atsantamprarat tusa akupturmaktatrume. Wi seam Túrattawai. Nu Wakancha Ashí Wi ujakjarmena nuna atak Enentáimtikramprar Ashí unuitiamprartatui' Tímiayi.</VERS>
      <VERS vnumber="27">`Imiatkinchanum pujustarum. Imiatkinchanum pujajna Núnisrumek pujustarum tusan amaajai. Jú nunkanmanka warastin Wáinkiashtatrume. Antsu itiurchatnum pujayatrumkesha Wijiai imiatkinchanum pujustatrume. Ashamtsuk pujustarum. Itiurchat Enentáimprairap.</VERS>
      <VERS vnumber="28"> Nuik timiaj nu antukmarme. Aparuí wena atak Atumiín Tátatjai. Winia Aparka Wijiai nankaamas uuntaiti. Tuma asamtai ti nekas anentkurmeka "Aparuí wéajai" takui Ashí warasaarme.</VERS>
      <VERS vnumber="29">Nuka Túmatsain ujaajrume. Túrunamtai Nuyá Winia Enentáimtursattarme" Tímiayi.</VERS>
      <VERS vnumber="30">`Jú nunkanmayan akupin winiakui atumjai Núkap chichaschattajai yamaikia. Wíniaka nupettukchamniaiti.</VERS>
      <VERS vnumber="31">Tura Wikia winia Aparun aneajai tura Nii akupturkama nuna tuke Túrajai. Ashí shuar nuna nekaawarti tusa Ashí Túrunatniuiti. Wajaktiarum. Juyá Wetái' Tímiayi.</VERS>
    </CHAPTER>
    <CHAPTER cnumber="15">
      <VERS vnumber="1"> `Winia iwiaakmarun amaakun numi arakma aintsanketjai. Wikia kampuintjai atumsha kanawentrume. Winia Aparsha arakan Wáiniua Núnisaiti.</VERS>
      <VERS vnumber="2">Winia kanawernasha nereatsna Núnaka tsupik ájapeawai. Tura nereana Núnaka Púruawai Nú nukap nerekat tusa.</VERS>
      <VERS vnumber="3">Wi ujakjarmena nujai puruarmaitrume.</VERS>
      <VERS vnumber="4">Numí kanawesha kampuin áchitkiachkunka ninki nerekchamniaiti. Núnisrumek atumsha Winí áchitkiachkurmeka nerekchamniaitrume. Wi atumjai áchitkiaj Núnisrumek atumsha Winí tuke áchitkia atarum' Tímiayi.</VERS>
      <VERS vnumber="5">`Wikia kampuintjai atumsha kanawentrume. Kampuinkia kanawen áchitkia Núnisnak achiakjarme. Tura kanawe ni kampuinin áchitkia Núnisrum Winí áchitkia atarum. Túrakrumka Núkap nerektatrume. Antsu Wíjiainchuka pénker Túratin penké tujintiarme.</VERS>
      <VERS vnumber="6">Winí áchitkiachuka ajapam kukartatui. Kanawesha kukarmatai shuar irumkar aesawartatui' Tímiayi.</VERS>
      <VERS vnumber="7">`Tuke Winí áchitkiaitkiurmeka tura winia chichamprusha kajinmattsuk emetarmeka átum wakerarmena nu seakrumin amastatjai.</VERS>
      <VERS vnumber="8">Atum Núkap nereakrumninkia Ashí shuar "Nekas Jesusa unuiniamurinti" Túramartatui tura winia Aparnasha shiir awajsartatui.</VERS>
      <VERS vnumber="9"> Winia Apar anenna Nútiksanak Wisha atumin aneajrume. Winia aneamur tuke atarum.</VERS>
      <VERS vnumber="10">Winia Aparu akupkamurin umiakun tuke ni aneamurintjai. Núnisrumek winia akupkamur umiakrumka tuke winia aneamur átatrume' Tímiayi.</VERS>
      <VERS vnumber="11">`Wi waraajna aintsarmek warastarum tusan nuna Tájarme. Tura ti shiir warastatrume.</VERS>
      <VERS vnumber="12">Wi akupkamu Júiti: "Wi aneajrumna Nútiksarmek Ashí anenaitiarum."</VERS>
      <VERS vnumber="13">Shuar ni amikrin Yáintaj tusa jakanka ti anenkartichukait.</VERS>
      <VERS vnumber="14">Wi akupeamu takaakrumka atumsha winia amikruitrume.</VERS>
      <VERS vnumber="15">Takarniuka ni uuntri takaana nuna nékatsui. Tuma asamtai "winia takarniuruitrume" Tátsujrume. Antsu Ashí winia Apar Táman ujaku asan "winia amikruitrume" Tájarme.</VERS>
      <VERS vnumber="16">Aya Atumí Enentáimsamurijiain Wíi shuar ajaschamarme. Antsu akatramur ajastarum tusan atumniaka achikjarme Wi. Winia takatur takastiniaitrume. Túrarum pénker Túratniuitrume nerektinia aintsarmek. Tura nu nere amuutsuk tuke átiniaiti. Tuma asamtai winia Apar searmena nuna amastatui.</VERS>
      <VERS vnumber="17">Júnaka akupeajrume: Nuamtak mai anenai ajatarum' Tímiayi.</VERS>
      <VERS vnumber="18"> `Ju nunkanmaya shuar Winia emka nakitrurar atumniasha nakitramarme.</VERS>
      <VERS vnumber="19">Atumsha ju nunkanmaya shuaraitkiurminkia niiniua Nútiksan anenmaintrume. Antsu Wíi shuar ajastarum tusan ju nunkanmaya achikmajrume. Túramtai nekas ju nunkanmayanchuitrume yamaikia. Nu asamtai nu shuar nakitramainiawai.</VERS>
      <VERS vnumber="20">"Takarniuka ni uuntri nankaamaschaiti" Tíchamkajrum. Shuar Winia yajauch awajtusaru ásar atumniasha yajauch awajtamsartatui. Chikichcha umirtukaru ásar atumniasha umirtamkartatui.</VERS>
      <VERS vnumber="21">Winia Akuptukun nékachu ásar Winia Enentáimturkurmin yajauch awajtamsartatui' Tímiayi.</VERS>
      <VERS vnumber="22">`Wi tana Yus-Chichaman niin ujakchamtainkia tunaanum sumamacharaayi. Antsu ujakma ásar "Nékachkun Túraitjai" Tíchamin ainiawai.</VERS>
      <VERS vnumber="23">Winia nakitruinia nuka winia Aparnasha nakitiainiawai.</VERS>
      <VERS vnumber="24">Aents penké Túrachman Túrachuitkiuinkia tunaanum sumamacharainti. Antsu wi Túramun Wáinkiaru ainiayat Winiasha tura winia Aparnasha nakitiainiawai.</VERS>
      <VERS vnumber="25">Yaunchu Yus akupkamunam aarmaiti: "Penké ántar nakitrurarmai." Nu chicham uminkiati tusa Túrunaiti' Tímiayi.</VERS>
      <VERS vnumber="26"> `Tura atsantamprattsa Yáinmana nuna winia Aparuiya akuptuktatjarme. Niisha tuke nekas tiniu Wakaniiti. Niisha Yusaiya taa atumin nekamtikramprattarme.</VERS>
      <VERS vnumber="27">Atumsha yaunchu Wijiai pujusu asarum nekamtikiattarme' Tímiayi.</VERS>
    </CHAPTER>
    <CHAPTER cnumber="16">
      <VERS vnumber="1"> `Atum kanartukairum tusan Júnaka Tájarme.</VERS>
      <VERS vnumber="2">Israer-shuar iruntainiumia jiiki akuptamkattarme. Nu arantcha mantamainiaksha "Yúsan shiir awajsattsan Túrajai" Tiártatui.</VERS>
      <VERS vnumber="3">Nu shuar Winiasha tura winia Aparnasha nékachu ásar Túrutmawartatui.</VERS>
      <VERS vnumber="4">Núnaka Yamái Tájame. Tura Túrunamtai "Núnisan átiniaiti" timiaj nu nekaarum itiurchat Enentáimprairap' Tímiayi. `Atumjai tuke Pujá asan Núnaka yaunchu ujakchamajrume.</VERS>
      <VERS vnumber="5">Antsu yamaikia Wáketjai winia Akuptukmia nujai pujustaj tusan. Tuma ain wéajna nu inintratsrume.</VERS>
      <VERS vnumber="6">Antsu nuna takui ti kuntuts Enentáimprarme.</VERS>
      <VERS vnumber="7"> Tura Wi wématai atumjainkia nuna nankaamas pénker átatui. Iis, Wi wéaknaka atumin yainmaktinia nuna akupkattajai tura wéachkuinkia Táchattawai. Nuka ti nekasaiti.</VERS>
      <VERS vnumber="8">Yusa Wakaní taa Ashí Jú nunkanmaya aentsun ju menaintiun nekamtikiattawai. Ni tunaari aan nekamtikiattawai. Pénker tunaajainchu wekasamniana nunasha nekamtikiattawai. Tura Yus tunaanum Súmamtikiamniana nunasha nekamtikiattawai.</VERS>
      <VERS vnumber="9">Winia Enentáimturainiachu Tunáarintin ainiawai.</VERS>
      <VERS vnumber="10">Winia Aparuí Wáketkui Wáitkiashtatrume. Tuma asamtai Ashí shuar wi pénker tunaajainchu wekaamun nekaawartatui.</VERS>
      <VERS vnumber="11">Tura ju nunkanam akupniunka Yus tunaanum Súmamtikia asa shuarnasha Súmamtikiamniaiti. Nuna paant nekaawartatui' Tímiayi.</VERS>
      <VERS vnumber="12">`Nu arantcha Núkap Tíintjiarme Túrasha átumka nekaachaintrume.</VERS>
      <VERS vnumber="13">Yusa Wakaní Ashí nekas tiniu asa Ashí nekasa nuna unuitiamprattarme. Ni Enentáimmiajai Tíchattawai antsu winia Aparuí antukma nuna ujatmaktatui. Ukunam átatna nunasha ujatmaktatui.</VERS>
      <VERS vnumber="14">Ashí Wínian ujatmak Winia shiir awajtustatui.</VERS>
      <VERS vnumber="15">Ashí winia Apar takakna nusha Wíniaiti. Nu asamtai "Ashí Wínian ujatmaktatui" tajai' Tímiayi.</VERS>
      <VERS vnumber="16"> `Ishichik pujusrum Winia Wáitkiashtatrume. Nuyá ataksha ishichik pujusrum ataksha Wáitkiattarme. Wisha winia Aparuí wéajai" Tímiayi.</VERS>
      <VERS vnumber="17">Nuyá ni unuiniamuri nuamtak aniniaisarmiayi "Jú chichamsha warimpait? "Ishichik pujusrum Wáitkiashtatrume tura ataksha ishichik pujusrum Wáitkiattarme tura Aparuí wéajai" Tátsuk.</VERS>
      <VERS vnumber="18">"Ishichik pujusrum" tana nusha warimpait? Nii tana nu ántatsji" tiarmiayi.</VERS>
      <VERS vnumber="19">Jesussha niin aniastai Táman Nekáa Tímiayi "Ishichik pujusrum Wáitkiashtatrume Nuyá ataksha ishichik pujusrum Wáitkiattarme" Tímiajai. Núchakait átum inintrustin wakerarmena nu?</VERS>
      <VERS vnumber="20">Ti nekas Tájarme: Atumka Kúntuts pujusrum uuttiatrume tura Yus-shuarcha Warásártatui. Tuma ain~ki átum Kúntuts pujayatrumek ukunam warastatrume.</VERS>
      <VERS vnumber="21">Iis, nuwasha jurertin tsawant jeamtai najaimiak Wáitiatsuk. Tura uchin jurerka ti waraak Wáitsamunka Enentáimtsui.</VERS>
      <VERS vnumber="22">Atumsha Núnisrumek yamaik Kúntuts pujarme. Tura atak iitjiarum tusan winiakui ti shiir Atumí Enentáin warastatrume. Nu warastinian jurutramkichminia ainiawai.'</VERS>
      <VERS vnumber="23"> `Nu tsawantinkia penké ininsashtatrume. Ti nekas Tájarme Winia Enentáimtursarum winia Apar searum nuna Ashí amastatui.</VERS>
      <VERS vnumber="24">Yamaisha Winia Enentáimtursarum winia Apar seachurme. Seakrumninkia amastatui ti shiir warasaruk tusa' Tímiayi.</VERS>
      <VERS vnumber="25">`Métek-taku chichamjai nakumkan nuna Tímiajai. Tura ukunmanka nujai chichatsuk winia Aparnan paant ujaktatjarme.</VERS>
      <VERS vnumber="26">
      </VERS>
      <VERS vnumber="27">Nu tsawantai átumka Winia Enentáimtursarum winia Apar seattarme. Winia Aparsha atumin anea asamtai Wi Niin áujsatin atsumashtatrume. Winia anentu asarum tura winia Aparuíya taman Enentáimtakrumin Niisha anenmawai.</VERS>
      <VERS vnumber="28"> Winia Aparuíya Jíinkin Jú nunkanam Táwitjai. Yamaikia Jú nunkanmaya Jíinkin ataksha Aparuí Wáketjai" Tímiayi.</VERS>
      <VERS vnumber="29">Nuyá ni unuiniamuri tiarmiayi "Yamaikia métek-taku chichamjainchu chichaame.</VERS>
      <VERS vnumber="30">Mash nékaitme. Shuar Amin ininmatsain pénker aimkiatin nékame. Nu nekaar Ame nekas Yúsnumiaitme tu Enentáimtaji" tiarmiayi.</VERS>
      <VERS vnumber="31">Tura Jesus Tímiayi "Nekasash Enentáimtarum?</VERS>
      <VERS vnumber="32">Ti warik átumka ashamkarum Niisháa tsakinmaktatrume tura Winiak ikiurkittiarme. Antsu winia Apar pujakui Wiki pujatsjai.</VERS>
      <VERS vnumber="33">Winia Enentáimturkuram imiatkinchanum pujusarat tusan Tájarme. Jú nunkanam ti Wáitsattarme. Tura Wi Jú nunkanmayan nupetka asamtai warastarum" Tímiayi Jesus.</VERS>
    </CHAPTER>
    <CHAPTER cnumber="17">
      <VERS vnumber="1"> Nuna ti Jesus nayaimpinmaani iimias Tímiayi "Aparu, Yamái jeayi ame Uchiram shiir awajsatin. Núnisan ame Uchirmisha pénker awajtamsattawai.</VERS>
      <VERS vnumber="2">Ashí shuara Akupniuri najataitme. Nujainkia Winia surusumna Nú shuaran yamaram iwiaakman tuke amuukashtinian Súsaitjai.</VERS>
      <VERS vnumber="3">Aparu, Chíkich atsawai. Amek nekas Yúsaitme. Wisha Jesuskrístuitjai Ame akuptukmamna nu. Nu asamtai Ashí shuar nuna Enentáimtak yamaram iwiaakman tuke amuukashtinian takakui.'</VERS>
      <VERS vnumber="4">`Ashí Túratniun akuptukmamna nuna amukuitjai. Túran ju nunkanam shiir awajsaitjame.</VERS>
      <VERS vnumber="5">Nuna Túramtai, Aparu, ti yaunchu Jú nunka atsaisha Amijiai pujakui shiir awajtusmamna Núnismek yamaisha shiir awajtusta.'</VERS>
      <VERS vnumber="6"> `Ashí Jú nunkanmaya surusmamna Nú shuaran Amin nekamtikiamjai. Aminiu ainiakui surusmame. Niisha ame chichammin Umirtámkaruiti.</VERS>
      <VERS vnumber="7">Ashí Wi takaajna nu Amek surusuitme. Niisha nuna nékainiawai.</VERS>
      <VERS vnumber="8">Ame chichamem surusmam nuna ujakam niisha Umirtámkaruiti. Ame akuptukakmin Amiiníya Táwitjai. Nu nekasaiti tu Enentáimtuiniawai.'</VERS>
      <VERS vnumber="9">`Niin yainkiarta tusan seajme. Jú nunkanmaya shuaran Amin Enentáimturmainiatsna nuna seattsujai. Antsu Ame surusmam nuna, Aminiu ajasarmatai, Yáinkiarta tusan seajme.</VERS>
      <VERS vnumber="10">Ashí Winia ainia nuka Aminiuiti. Tura Ashí Aminiu ainia nuka Winia ainiawai. Winia pénkerusha ni Túramunam paant awajsaiti.'</VERS>
      <VERS vnumber="11"> `Wikia yamaikia Jú nunkanam pujuschattajai. Tura nu shuarka jui pujuartatui. Antsu Amijiai pujustajtsan winiakui Ashí surusumna nuka, Aparu, ti shiir asam ame kakarmarmijiai Wáinkiata. Wisha Amijiai chikichik ájinia Núnisan niisha Ashí iruntrar chikichik ajasarti.</VERS>
      <VERS vnumber="12">Jui niijiai pujakun ame kakarmarmijiai ti pénker Wáinkiamjai. Antsu Yus-Chichamnum aarma uminkiati tusa aya chikichik menkakaiti. Niisha tuke emesnartinia Núiti.'</VERS>
      <VERS vnumber="13">`Yamaikia Amiini winiajai. Tura jui tuke pujakun juna Tájame. Niisha Wi waraajna Núnisar ti shiir warasarat tusan tajai.</VERS>
      <VERS vnumber="14">Wi Jú nunkanmayanchuitjai. Niisha Núnisan Jú nunkanmayanchu ainiawai. Tuma asamtai ame chichammin Wi susamtai Jú nunkanmaya shuarka niin nakitiainiawai.</VERS>
      <VERS vnumber="15">Jú nunkanmaya Jíiki tusan seatsjame. Antsu íwianch niin nupetkain tusan seajme.</VERS>
      <VERS vnumber="16">Wi juyanchuitiaj aintsan niisha juyanchu ainiawai.</VERS>
      <VERS vnumber="17"> Ame chichammin ti nekasa nuna ántuiniakui pénker awajsata.</VERS>
      <VERS vnumber="18">Juya shuarnum akuptukmam aintsan Wisha niin Chíkich shuarnum akupeajai.</VERS>
      <VERS vnumber="19">Aya Aminiunak takastaj tusan Enentáimtimjai. Túra asamtai niisha aya Aminiunak takastinian Enentáimpratin ainiawai' áujtak Tímiayi.</VERS>
      <VERS vnumber="20"> `Aya Níiniunkeka seatsjame antsu Ashí ni chichamen antukar Winia Enentáimtursartatna nusha ame Yáinkiarta tusan seajme.</VERS>
      <VERS vnumber="21">Ashí niisha chikichkiniak Enentáimtusarti tusan seajme. Wisha Amesha, Aparu, chikichik ájinia Núnisan niisha Iijiai iruntrar chikichik ajastai tusar seajme. Wíi shuar chikichik najanata tusan seajme. Nuyá ju nunkanmaya shuar akuptukuitmena nuna nekaawartatui.</VERS>
      <VERS vnumber="22">Ame shiir awajtursamna Núnisnak Wisha niin shiir awajsaitjai. Iikia chikichik ájinia Núnisan niisha chikichik ajasarti tusan Túraitjai.</VERS>
      <VERS vnumber="23">Wi ni Enentáin pujakui Amesha Winin pujakmin penké chikichik ajasarti. Túramtai Ashí shuar juna nekaawartatui: Ame akuptukuitme, tura Winia anenmena aintsam nu shuarsha aneame. Wíi shuar chikichik ajasmajai Ashí shuar nuna nekaawartatui.'</VERS>
      <VERS vnumber="24"> `Aparu, shuar surusmam nu, Wi pujustatjana nui pujusarti tusan seajme. Tura ti shiir awajtusmamna nuna iisarti tusan nuna seajme. Ju nunka najanchamunman tuke anentin asam ti shiir awajtusuitme.</VERS>
      <VERS vnumber="25">Aparu, ti pénker áminin ju nunkanmaya shuar nekarmainiatsui. Antsu Wi nékajme. Ju shuarsha ame akuptukman nékainiawai.</VERS>
      <VERS vnumber="26">Nú shuaran Amin nekarmawarti tusan jintintiaitjai. Tura nu arantcha jintintiattajai. Nújainkia Wisha ni Enentáin pujurkui Winia anenmena aintsan niisha anenkratin ajasartatui" áujtak Tímiayi Jesus.</VERS>
    </CHAPTER>
    <CHAPTER cnumber="18">
      <VERS vnumber="1"> Jesussha nuna tinia amuk ni unuiniamurijiai Setrun Entsá katin numi arakmanum wémiayi.</VERS>
      <VERS vnumber="2">Jútassha Niin suruktajtsa pujumia nuka nu ajan nekaamiayi. Untsurí tsawant Jesus ni unuiniamurijiai nui iruntramtai Jútas Jesusan nui Wáinkiatniun Enentáimpramiayi.</VERS>
      <VERS vnumber="3">Tura Untsurí suntarjaisha Jesusan tariarmiayi. Pariséusha Israer-shuar Patri uuntrisha suntarnasha Yusa Jeen Wáiniuncha Jesusan achikiarat tusa akupkarmiayi. Niisha machitniasha nankincha Rámparancha jiniasha Júkiar weriarmiayi.</VERS>
      <VERS vnumber="4">Jesussha Ashí átinia nuna neka asa jiintiuki "Ya eaarum?" Tímiayi.</VERS>
      <VERS vnumber="5">Niisha "Nasarétnumia Jesus" tiarmiayi. Jesussha "Wiitjai" Tímiayi. Jútassha Jesusan surukua nu niijiai pujuarmiayi.</VERS>
      <VERS vnumber="6">Tura Jesus "Wiitjai" takui ti ashamkar úkumur waketainiak iniaararmiayi.</VERS>
      <VERS vnumber="7">Ataksha Jesus "Ya eaarum?" Tímiayi. Niisha "Nasarétnumia Jesus" tiarmiayi.</VERS>
      <VERS vnumber="8">Nuinkia Jesus Tímiayi "Wiitjai, Tájarme. Winia eatkurmeka Wíi shuar ainia juka waketkiarti" Tímiayi.</VERS>
      <VERS vnumber="9">Jesus nuik aujuk "Winia Apar surusma nu menkakacharai" timia nu uminkiati tusa Jesus "waketkiarti" Tímiayi.</VERS>
      <VERS vnumber="10">Nuyá Semun Pítiur machitian jusa Marku Kuíshin untsuurnumaani tsupirkamiayi. Markusha Israer-patri Uuntrí takarniuriyayi.</VERS>
      <VERS vnumber="11">Túramtai Jesus Pítrun Tímiayi "Machitrumka awainki ikiusta. Winia Apar Wáitsatniun surakuinkia Wáitsashtinkaitiaj?"</VERS>
      <VERS vnumber="12">Nuinkia apach suntarsha ni Kapitiántrisha Yusa Jeen wainniusha Jesusan achikiar jinkiawarmiayi.</VERS>
      <VERS vnumber="13"> Nuyá Anasa jeen Júkiarmiayi. Anassha Kaipiasa Wearíyayi. Tura Kaipias nu uwitin Israer-patri uuntriyayi.</VERS>
      <VERS vnumber="14">Kaipiaska nuik "Ashí Israer-shuar mesertin pénkerkait. Antsu aya chikichik shuar Jákatin pénkerchakait?" timia Núiti.</VERS>
      <VERS vnumber="15">Semun Pítiur Chíkich unuiniamujai Jesusa uku weriarmiayi. Israer-patri uuntri Nú unuiniamunka nékauyayi. Tuma asamtai ni jeen jeawar, suntar Jesusjai aa tanishnum Wáiniakui niisha wayamiayi.</VERS>
      <VERS vnumber="16">Tura Pítiur aa Wáitiniam wajaamiayi. Túramtai Chíkich unuiniamu jiinki Wáitin Wáinia Nú nuwajai chichas Pítrun Awayámiayi. Nui nékanu asa Yúpichuch Awayámiayi.</VERS>
      <VERS vnumber="17">Waiti Wáinniusha Pítrun aniasmiayi "Amesha nuna unuiniamurinchukaitiam?" Pítrusha "Atsá, Núchaitjai" Tímiayi.</VERS>
      <VERS vnumber="18">Tsetsek asamtai suntarsha tura nui takarniusha jinia Ikiapárar ni nawen anaak pujuarmiayi. Pítrusha nui pachiiniak anamuk pujumiayi.</VERS>
      <VERS vnumber="19">Israer-patri uuntri Jesusan aniasmiayi "Ame unuiniamurmesha ya ainia. Tura Warí niin jintintiaitiam?"</VERS>
      <VERS vnumber="20">Jesussha Tímiayi "Ashí iimiainiain tuke etserniuitjai. Israer-shuar iruntainmasha Yusa Uunt Jeencha Israer-shuar irunainia nui arantutsuk tuke etserkaitjai.</VERS>
      <VERS vnumber="21">Urukamtai Winia inintiam? Winia chichamprun antukua nu aniastarum. Wi timian nii ujatmakarti. Wi timiancha niisha nékainiatsuk."</VERS>
      <VERS vnumber="22">Jesus nuna takui Yusa Jeen Wáiniua nu nui Pujá Jesusan yapiniam awati Tímiayi "Núnisan nekas uuntnum chichastinkait?"</VERS>
      <VERS vnumber="23">Jesussha Tímiayi "Warinmampa yajauch aa? Turuttia. Tura Tájana nu pénkeraitkiuinkia urukamtai awattiniam?"</VERS>
      <VERS vnumber="24">Nuyá Anas Jesusan Jinkiá Kaipias takaamunam akupkamiayi Kaipias Patri uuntri asamtai.</VERS>
      <VERS vnumber="25">Tuke Anasa jeen chichainiai Pítiur jinia anamuk Puján shuar aniak "Amesha Jesusa unuiniamurinchukaitiam?" tiarmiayi. Pítrusha "Atsá, Wíchaitjai" Tímiayi.</VERS>
      <VERS vnumber="26">Chíkich takarin, Marku shuari, nui pujumiayi. Pítiur Marku Kuíshin tsupirkamia nuna shuari asa Tímiayi "Ajanam Jesusjai wekaamin Wáinkiachmakajam?"</VERS>
      <VERS vnumber="27">Pítrusha ataksha "Atsá" tain atash shiniukmiayi.</VERS>
      <VERS vnumber="28"> Nuyá Kaipiasaiya Jesusan Júkiar tsawant tsawaamunam apach Kapitián Piratu takatai jeanam ejeniarmiayi. Israer-shuarsha ni uuntri akupkamia nunisar wapik ajasaij tusar nu jeanam wayacharmiayi. Wayawarka paskua nampernum Yurumáchmin ármiayi.</VERS>
      <VERS vnumber="29">Nu asamtai Piratu niijiai chichastaj tusa Jíinki Tímiayi "Jú aishmansha Warí Tunáa Túrait?"</VERS>
      <VERS vnumber="30">Niisha "Tunaarinchaitkiuinkia amiini itiachaaji" tiarmiayi.</VERS>
      <VERS vnumber="31">Tutai Piratu Tímiayi "Atumek Júkirum Atumí akuptammarijiai ni tunaari nekaatarum." Israer-shuarsha tiarmiayi "Antsu iikia Israer-shuartikia Tunáa shuarsha Máachminiaitji."</VERS>
      <VERS vnumber="32">Yaunchu Jesus ni Jákatniurin Enentáimtus "Wi awajnaitniuitjai" Tímiayi. Niisha Krúsnum awajnain asamtai apach Máataijiai Nii timia nu uminkiammiayi.</VERS>
      <VERS vnumber="33">Piratusha atak Jeá Wayá Jesusan untsuk "Ameka Israera Uunt Akupniurinkaitiam?" Tímiayi.</VERS>
      <VERS vnumber="34">Jesussha Tímiayi "Amekek nu inintram. Kame Chíkich Túramainiatsuash?"</VERS>
      <VERS vnumber="35">Piratusha Tímiayi "Wi Israer-shuarkaitiaj? Amee shuarak Israer-patri uuntrijiai winin itiarmarai. Warí Tunáa Túraitiam?"</VERS>
      <VERS vnumber="36">Nuinkia Jesus Tímiayi "Wi Jú nunkanam akupniuchuitjai. Juyaitkiuinkia Winia nemartuiniana nu Máanaikiaraayi. Túrawarmatai Israer-shuarnum surutkacharaayi. Antsu juyan akupniuchuitjai."</VERS>
      <VERS vnumber="37">Piratusha "Nuikia ame nekas uunt akupniukaitiam?" Tímiayi. Jesussha Tímiayi "Ee, ame Támena nu nekasaiti. Jú nunkanam akiinian Ashí shuaran nekas ana nuna ujaktinian Táwitjai. Ashí shuar nekas ana nuna umirniuka Wi Táman ántawai."</VERS>
      <VERS vnumber="38">Tura Piratu "Nekasa nusha warimpiait?" Tímiayi. Piratusha nuna ti, atak Israer-shuarjai chichastajtsa jiinki Tímiayi "Jú aishmanka tunaarin penké Wáittsujai.</VERS>
      <VERS vnumber="39">Tura Ashí uwitin paskua nampernum sepunmaya shuar ankant akupkatniuiti. Núnisrum tuke searme. Tuma asamtai, yamaikia Israera Uunt Akupniurin ankant akupkattajak?" Tímiayi.</VERS>
      <VERS vnumber="40">Nuinkia Ashí kakantar untsumainiak "Ju akupkaip; antsu Parapás Akupkatá" tiarmiayi. Nu Parapássha Kásauyayi.</VERS>
    </CHAPTER>
    <CHAPTER cnumber="19">
      <VERS vnumber="1"> Nuyá Piratu suntaran akupkamiayi Jesusan Asutiáwarat tusa.</VERS>
      <VERS vnumber="2">Suntarsha Jesusan wishikrar tawasap janki najanamun etsenkrumtikiarmiayi. Yamakai pushincha uunt akupniua aintsan aentsrarmiayi.</VERS>
      <VERS vnumber="3">Nuyá "Israera Uuntria, kakaram ajasta" tiar yapiniam awatiarmiayi.</VERS>
      <VERS vnumber="4">Nuyá Piratu atak jiinki Tímiayi "Atum Wáinkiarum nekaatarum tusan Jesusan Jíiktiatjai. Wikia tunaarinkia penké Wáittsujai."</VERS>
      <VERS vnumber="5">Tímiatai Jesussha jankin etsenkruku tura pushin yamakairman entsaru Jíinkimiayi. Tura Piratu nui Káunkarun tiarmiayi "Pai juiti, iistarum."</VERS>
      <VERS vnumber="6">Israer-patri uuntrisha suntarsha Jesusan iisar ataksha ataksha kakantar untsumainiak "Krúsnum jakati" tiarmiayi. Piratusha "Atum Júkiirum Máatarum. Ni tunaarin penké Wáittsujai" Tímiayi.</VERS>
      <VERS vnumber="7">Tura Israer-shuar tiarmiayi "Nu shuar "Yusa Uchiríntjai" takui Jákatniuiti. Iiniu akupeamu aarma nui Núniskete" tiarmiayi.</VERS>
      <VERS vnumber="8">Nuna antuk Piratusha nu nankaamas ashamkamiayi.</VERS>
      <VERS vnumber="9">Ataksha init Wayá Jesusan aniasmiayi "Tuyampaitiam?" Tura Jesussha penké áikchamiayi.</VERS>
      <VERS vnumber="10">Nuyá Piratu Tímiayi "Urukamtia winia airtsum. Wi jeajna nu nékatsmek? Wakeraknaka Krúsnum Máatniuncha tura ankant akupkatniuncha jeajai."</VERS>
      <VERS vnumber="11">Tutai Jesussha Tímiayi "Yus nuna amaschaitkiuinkia penké tujinkiaintme. Nu asamtai amiin surutka nu ámin nankaamas tunaarinniuiti."</VERS>
      <VERS vnumber="12">Piratusha Nú chichamtaik Jesusan ankant akupkattsa wakerimiayi. Antsu Israer-shuar untsumainiak tiarmiayi "Ju ankant Iníakmeka ame uunt akupniu amikrinchuitme. Juka "úunt akupniuitjai" taku Atumí uunt Akupníuri nemasrinti" tu untsumkarmiayi.</VERS>
      <VERS vnumber="13">Piratusha taman antuk akupin pujutainium pujus Jesusan untsukmiayi. Nui kaya ukatkamu asamtai Israer-shuara chichamen Kapata anaikiarmiayi.</VERS>
      <VERS vnumber="14">Paskua jisat jeatsain nantu tutupin ajatsain Piratu Israer-shuaran Tímiayi "Uunt akupniuram iistarum."</VERS>
      <VERS vnumber="15">Tura Ashí "Jakati, jakati, Krúsnum Máatá" tu untsumkarmiayi. Tura Piratu "Atumí uunt akupniurin Krúsnum Máattajak?" Tímiayi. Tura Israer-patri uuntri tiarmiayi "Atumí uunt Kapitiántrumek iin akuptamji. Chíkichka atsawai."</VERS>
      <VERS vnumber="16"> Tutai Piratu Jesusan krusnum mantamnati tusa tsankatkarmiayi. Tutai niisha Jesusan Júkiar wearmiayi.</VERS>
      <VERS vnumber="17">Jesussha ni krusri yanaki Kúrkuta Náinnium wémiayi. Kúrkuta naarisha Israer-shuara chichamen "muuka ukunch" tawai.</VERS>
      <VERS vnumber="18">Nui Krúsnum ajintrurar awajainiarmiayi. Tura mai pae Jimiará shuaran chikichik chikichik awajainiarmiayi. Tura Jesus ajapén ámiayi.</VERS>
      <VERS vnumber="19"> Piratusha Jesusa Krúsrin uunt aarman anujkamiayi. NASARETNUMIA JESUS, ISRAERA UUNT AKUPNIURI Tu aarmauyayi.</VERS>
      <VERS vnumber="20">Israer chichamjaisha Kriaku chichamjaisha Rúmanmaya chichamjaisha aarmauyayi. Menaintiu chichamnum aarma asamtai tura Jesusarén pepru Tíjiuch asamtai Israer-shuar ti Untsurí áujiarmiayi.</VERS>
      <VERS vnumber="21">Nu asamtai Israer-patri uuntri Piratun jeariar "Israera Uunt Akupniuri" aaraip. Antsu "Israera Uunt Akupniurintjai tawai" tu aarta" tiarmiayi.</VERS>
      <VERS vnumber="22">Tura Piratu nincha áikiar "Wi aaraj nuke átatui" Tímiayi.</VERS>
      <VERS vnumber="23">Suntarsha Jesusan Krúsnum awajainiar ni entsarmarin Kuátru akankar ankant ankant Júkiarmiayi. Tura ni pushirin apatsuk najanamu asamtai Jáaktinian nakitrarmiayi. Kame Yakíya nunkaani apaiyiachma takamtsukuyi.</VERS>
      <VERS vnumber="24">Tuma asamtai suntar tiarmiayi "Juka Jáakchatai. Antsu nakurakrin Yának ati nu jukiti." Nújainkia yaunchu Yus-Chichamnum aarma nu uminkiamiayi: "Winia entsarmarun akantrarmiayi tura nakurusar awakmakua nuna winia pushirun Súsarmiayi" aarmaiti.</VERS>
      <VERS vnumber="25">Krúsnumsha Jesusa Nukurísha Kriúpasa Nuarí Marisha tura Máktaranmaya Marisha wajaarmiayi.</VERS>
      <VERS vnumber="26">Jesus ni Nukuríncha tura ni ti aneamu unuiniamurincha nui wajan Wáiniak ni Nukurín Tímiayi "Nukuru, ju ame uchirmea aintsan Atí."</VERS>
      <VERS vnumber="27">Nuyá ni unuiniamurincha Tímiayi "Ju ame nukua aintsan Atí." Nu tsawantaik nu unuiniamuri ni jeen Jukí Awayámiayi.</VERS>
      <VERS vnumber="28">Nuyá Ashí uminkiamtai Jesus nuna Nekáa yaunchu Yus-Papinium aarma uminkiati tusa "kitiamajai" Tímiayi.</VERS>
      <VERS vnumber="29">Nuisha pininnum Churuín ámiayi. Tura shuar nuna uruchjai ejampar sapapjai ijiu mukunaati tusa susamiayi.</VERS>
      <VERS vnumber="30">Jesussha Churuínian najekaa "Ashí Túrunatniua nu mash uminkiai" Tímiayi. Nuna ti, muuken Nená jakamiayi.</VERS>
      <VERS vnumber="31"> Nu tsawantai, kashinkia paskua Námper uunt tsawantri asamtai tura ayampratin tsawant aa asamtai, Israer-shuar jaka Ayashí nui paant ain tusa nakitrarmiayi. Nu asamtai Piratun seainiak "Krúsnum ajintrurma ainia nuna kankajin suntar kupirkarti. Nuyá wari Jákarmatai Krúsnumia Júkiarti" tiarmiayi.</VERS>
      <VERS vnumber="32">Nuyá suntarsha weriar emka Krúsnum amia nuna kankajin kupirkarmiayi. Nuyá chikichnasha Jesusjai atsankiar ajintrurma nuna kankajincha kupirkarmiayi.</VERS>
      <VERS vnumber="33">Tura Jesusan weantuk yaunchu Jákaiti tusa kankajin kupirtsuk</VERS>
      <VERS vnumber="34">suntar aya paenam ijiumiayi. Ijiumtaisha nu chichamtaik numpa yumijiai puarmiayi.</VERS>
      <VERS vnumber="35">Wi, Juan, nuna wainkia asan nekas tajai. Atumsha Yus Enentáimtustarum tusan Tí nekas tajai. Wi aarajna nu nekasaiti nékajai.</VERS>
      <VERS vnumber="36">Yaunchu Yus-Chichamnum aarma uminkiati tusa Túrunaiti: "Ni ukunchin kupirkachartatui" tu aarmaiti.</VERS>
      <VERS vnumber="37">Tura chikichcha: "Ijiuarmiania nuna Wáinkiartatui" tu aarmaiti.</VERS>
      <VERS vnumber="38"> Nuyá Arimatéanmaya Jusé Jesusa Ayashín jukitiaj tusa Piratun seamiayi. Nu Jusé Jesusan Enentáimtaitiat Israer-shuara uuntrin ashamak paant nemarsachmiayi. Niisha seamtai Piratu "Jukitia" Tímiayi. Tutai Jusé Jesusa Ayashín jukimiayi.</VERS>
      <VERS vnumber="39">Nikiutémusha Jesusjai chichastaj tusa kashi tarimia nu Jimiará kunkuin pachimpramun ti nukap sumak itiamiayi. Mira kunkuinniasha Aruí kunkuinniasha sumakmiayi.</VERS>
      <VERS vnumber="40">Nuyá Jusé Nikiutémujai Jesusa Ayashín Júkiar kunkuinian kuérar jaanch esarmajai penuararmiayi. Israer-shuar tuke nunisar Ikiúu ármiayi.</VERS>
      <VERS vnumber="41">Jesus Krúsnum maamua nui aja Tíjiuch ámiayi. Nu ajanmasha waa Náinnium paka taurma ámiayi. Nusha yama taurma asamtai jaka nui ikiuschamuyayi.</VERS>
      <VERS vnumber="42">Nu waasha Tíjiuch asamtai tura Israer-shuara ayampratin tsawantri jeatemamtai Jesusa Ayashín nui iwiarsarmiayi.</VERS>
    </CHAPTER>
    <CHAPTER cnumber="20">
      <VERS vnumber="1"> Tumintincha Káshik kirit ain Máktaranmaya Marí Jesus iwiarsamunam iistajtsa wémiayi. Jesusan iwiarsar kaya uuntjai waan atutkarmiayi. Tura Marí nui Jeá nu kaya uraimiun Wáinkiamiayi.</VERS>
      <VERS vnumber="2">Nuna Wáiniak Semun Pítiur pujamunam tsékenki wémiayi. Chíkich unuiniamuri Jesus ti anemia nusha nuisha pujumiayi. Tura Marí Tímiayi "Iwiarsamunmaya ii Uuntrin Júkiarai. Tura Tuíntsuk ikiusara?"</VERS>
      <VERS vnumber="3">Pítrusha Chíkich unuiniamurijiai Jíinkiar iwiarsamunam iyuwarmiayi.</VERS>
      <VERS vnumber="4">Mai métek tsékenkiar Pítiur jeatsain Chíkich unuiniamuri iwiarsamunam emka jeamiayi.</VERS>
      <VERS vnumber="5">Niisha wayatsuk Tsuntsumá iis penuarmarinkia nui tepan Wáinkiamiayi.</VERS>
      <VERS vnumber="6">Nuyá Semun Pítiur ukunam Jeá iwiarsamunam Wayá penuarmari nui tepan Wáinkiamiayi.</VERS>
      <VERS vnumber="7">Chíkich jaanchcha Jesusa muuken penuarma nusha nanerma Niisháa tepan Wáinkiamiayi.</VERS>
      <VERS vnumber="8">Nuyá Chíkich unuiniamuri emka tamia nusha iwiarsamunam wayamiayi. Niisha Túruna Wáiniak "Jesus nekas nantakni" tu Enentáimpramiayi.</VERS>
      <VERS vnumber="9">Nuna Wáintsuk Yus-Chichamnum "Jesus jakamunmaya nantaktiniaiti" aarman áujsariat nekaacharmiayi.</VERS>
      <VERS vnumber="10">Nuyá mai ni jeen waketkiarmiayi.</VERS>
      <VERS vnumber="11"> Tura Marikia iwiarsamunam juak uutu pujumiayi. Niisha uutiatan Tsuntsumá iwiarsamunam iimsamiayi.</VERS>
      <VERS vnumber="12">Tura Jesusa Ayashí nuik tepesmanum nayaimpinmaya suntar puju entsaru Jímiar pujan Wáinkiamiayi. Chikichik Múuknumaani tura Chíkichka nawenmaani pujumiayi.</VERS>
      <VERS vnumber="13">Nayaimpinmaya suntarsha "Urukamtai uutam?" tiarmiayi. Marísha Tímiayi "Winia Uuntrun jurutkiarai tura tuintsuk ikiusara?"</VERS>
      <VERS vnumber="14">Nuna ti ayanmar Jesusan Wáiniak Niin nekaachmiayi.</VERS>
      <VERS vnumber="15">Jesus aniak "Urukamtai uutam. Ya eaam?" Tímiayi. Marisha ajan Wáinniua nuiti tusa Tímiayi "Uunta, ame ni ayashi jukimkia, tui ikiusmam ujatkata wi jurumkitiaj" Tímiayi.</VERS>
      <VERS vnumber="16">Nuyá Jesus "Mariya" Tímiayi. Tutai niisha ayanmar "Rapuni" Tímiayi. Nusha Israer-chichamnum "Uuntá" tawai.</VERS>
      <VERS vnumber="17">Jesussha Tímiayi "Emetruawaip. Winia Aparui Wáatsjai. Antsu weme Wíi shuar Titiá "Winia Aparuí nayaimpiniam wéajai. Niisha Atumí Aparínti. Winia Yúsruiti tura Atumí Yúsrinti" tawai Titiá" Tímiayi.</VERS>
      <VERS vnumber="18">Nuyá Máktaranmaya Marisha Jesusa unuiniamurin Wáiniak "Wi Uuntan Wáinkiajai, Tímiayi. Niisha juna mash Túrutui" tu ujakarmiayi.</VERS>
      <VERS vnumber="19"> Nu tsawantai, tumintin, ni unuiniamuri Israer-shuara uuntrin ashamainiak kashi iruntrar waiti epeni pujuarmiayi. Túrasha Jesus áyatik wayamiayi. Tura ajapén wajas "shiir pujustarum" Tímiayi.</VERS>
      <VERS vnumber="20">Nuna ti, Nuyá ni uwejen ajintruamuncha ni paen ijiumuncha iniakmasmiayi. Ni unuiniamurisha Uuntrin Wáinkiar shiir warasarmiayi.</VERS>
      <VERS vnumber="21">Ataksha Jesus "Shiir pujustarum, Tímiayi. Winia Apar akatar akuptukma Núnisnak Wisha akatran akupeajrume" Tímiayi.</VERS>
      <VERS vnumber="22">Nuyá ni matsatmanumaani Umpuí Tímiayi "Yusa Shiir Wakaní Atumí Enentáin wayati.</VERS>
      <VERS vnumber="23">Shuara tunaarinkia átum "Asakártí" Tákurminkia tsankurnartatui. Tura nu shuar "sumamati" Tákurminkia tuke sumama pujawai" Tímiayi Jesus.</VERS>
      <VERS vnumber="24">Tura chikichik unuiniamu, Jímiampramu Tumas, Jesus tamia nui pujuchmiayi.</VERS>
      <VERS vnumber="25">Tura ukunam chikich unuiniamuri ujainiak "Ii Uuntri Wáinkiaji" tiarmiayi. Tura Tumas Tímiayi "Ajintruamuri Wáinkian uwejrun awaintiuatniuitjai. Tura paenumsha awaintiuatniuitjai. Penké jaka asamtai aya nujai iniantkimiun Enentáimtustatjai" Tímiayi.</VERS>
      <VERS vnumber="26"> Chíkich tumintin ataksha Jesusa unuiniamuri iruntrarmiayi. Nuinkia Tumassha niijiai pujuarmiayi. Tura waiti epenmianuman Jesus Wayá ajapén wajas "Shiir pujustarum" Tímiayi.</VERS>
      <VERS vnumber="27">Nuyá Tumasan Tímiayi "Winia uwejur iisam ame uwejem awaintiuata. Núnismek winia paerui uwejem awaintiuam Iistá. Tura arantutsuk nekas Enentáimtursata."</VERS>
      <VERS vnumber="28">Nuyá Tumas "Winia Uuntrua, nekas winia Yúsruitme" Tímiayi.</VERS>
      <VERS vnumber="29">Jesussha Tímiayi "Winia Wáitkiam nuin Enentáimtursame. Antsu Winia Wáittsuk Enentáimturaru nekas shiir ainiawai" Tímiayi.</VERS>
      <VERS vnumber="30">Aentsti tujintiamuncha Jesus Túramu ti Untsurí ju papinium aarchamu ainiawai. Tura ni unuiniamuri mash Wáinkiarmai.</VERS>
      <VERS vnumber="31">Antsu Jesuska Kristu asa Yusa Uchirínti tu Enentáimtustarum tusan Júnaka aarmajai. Tura Enentáimtakmin Jesus ni iwiaakmarin yamarma nuna amastatui.</VERS>
    </CHAPTER>
    <CHAPTER cnumber="21">
      <VERS vnumber="1"> Tipirias antumianka Káanmatkariin Jesus ni Unuiniamurín wantintiukmiayi. Júnisan ámiayi.</VERS>
      <VERS vnumber="2">Semun Pítrusha Jímiampramu Tumassha Kananmaya Natanaérsha Sepetéu Uchirísha tura Chíkich Jímiar unuiniamurisha métek iruntrar pujuarmiayi.</VERS>
      <VERS vnumber="3">Semun Pítrusha "Namakan nekajai nankiattsan wéajai" Tímiayi. Chíkich mash "Iisha winittiaji" tiarmiayi. Wéar uunt kanunam enkemprar nu kashi achitsuk tsawararmiayi.</VERS>
      <VERS vnumber="4">Káshik ain Jesus Entsá Káanmatkaríin wantinkiamiayi tura ni unuiniamurisha Jesusan nekaacharmiayi.</VERS>
      <VERS vnumber="5">Jesussha Tímiayi "Uchiru, namak achikiurmek?" Niisha "Atsá" tiarmiayi.</VERS>
      <VERS vnumber="6">Tutai Jesus Tímiayi "Neka untsuurnumaani ajunkatarum. Nui achiktatrume." Nii timia Núnisan Túrawar namakan ti achikiar nekan Júsatniun tujinkiarmiayi.</VERS>
      <VERS vnumber="7">Nújainkia Jesusa unuiniamuri Jesus ti aneemia nu Pítrun Tímiayi "Ii Uuntrinti." Takui Pítrusha aimiaku asa ni pushirin entsar Entsá inianmiayi yukuak jeataj tusa.</VERS>
      <VERS vnumber="8">Chíkich unuiniamurisha jeachat pujuiniachuk nekan japiki kanujai Káanmatkanam jeawarmiayi.</VERS>
      <VERS vnumber="9">Káanmatkanam jeawar ji kaiir ámanum namakan Jiámun Wáinkiarmiayi. Tantancha Wáinkiarmiayi.</VERS>
      <VERS vnumber="10">Jesussha "Atum achikiurmena Nuyá Jiátin itiatarum" Tímiayi.</VERS>
      <VERS vnumber="11">Tutai Semun Pítiur kanunam we nekan nekartiuk Káanmatak japiki itiamiayi. Itiar namaknasha siantu senkuenta Nuyá tres (153) nekapmararmiayi. Ti Untsurí áyat nekasha Jáankachmiayi.</VERS>
      <VERS vnumber="12">Nuyá Jesussha "Yurumáitiarum" Tímiayi. Ni unuiniamurisha "aya ii Uuntri áminiaiti" tusar inintrustinian natsantiarmiayi.</VERS>
      <VERS vnumber="13">Nuyá Jesus wajaki tantan Jukí Súsarmiayi. Núnisan namaknasha Súsarmiayi.</VERS>
      <VERS vnumber="14">Jesus jakamunmaya nantaki jujai menaintiu ni unuiniamurin wantintiukarmiayi.</VERS>
      <VERS vnumber="15"> Nuyá Yurumáwar Jesus Semun Pítrun aniasmiayi "Junasa Uchirí Semunka, ju shuar nankaamas anentmek?" Pítrusha Tímiayi "Ee, Uunta, wi wakerajam nu Ame nékame." Jesussha "Nuinkia winia murikiur ayuratniua aintsam Winia Enentáimturainia nu Yaintá" Tímiayi.</VERS>
      <VERS vnumber="16">Ataksha aniasmiayi "Junasa Uchirí Semunka, Winia anentmek?" Pítrusha "Ee, Uunta, wi wakerajam nu Ame nékame" Tímiayi. Jesussha "Winia murikiur Wáinkiatá" Tímiayi.</VERS>
      <VERS vnumber="17">Nú ataksha aniasmiayi "Junasa Uchirí Semunka, winia wakerutamek?" Pítrusha menaintiu Iníam Kúntuts Enentáimiar Tímiayi "Uunta, Ashí nékame. Wi wakerajam nu Ame nékame." Jesussha Tímiayi "Winia murikiur ayurata.</VERS>
      <VERS vnumber="18">Maa, nekas Tájame. Natsa asamka iwiarmampram ame wakeramunam wéuyame. Tura uuntach ajasmeka ame kunturam ayaparakmin Chíkich aentstamprattawai tura ame wétin nakitiam nui juramkiartatui."</VERS>
      <VERS vnumber="19">Jesus Nújainkia Pítiur Máatniun ujakmiayi. Tura Núnisan jakamtai shuar Yúsan shiir awajsatniun ujakmiayi. Nuyá Pítrun "Nemartusta" Tímiayi.</VERS>
      <VERS vnumber="20"> Pítrusha ayanmar Chíkich unuiniamurin Jesus ti anea nuna némarun Wáinkiamiayi. Kame nu unuiniamuka nuik Jesus Jáatsain Yurumáiniakui "Uunta, ya surutmaktata?" timia Núiti.</VERS>
      <VERS vnumber="21">Nincha Pítiur Wáiniak Jesusan aniasmiayi "Uunta, jusha Warí urukatniuit?"</VERS>
      <VERS vnumber="22">Jesussha ayak "Wi wakeraknaka iwiaaku pujain Tátatjai Tíminiaitjai. Nuna Tákuisha Warí itiurtama? Ameka nemartusta" Tímiayi.</VERS>
      <VERS vnumber="23">Nújainkia "Nu Unuiniamurí Jákashtatui' tusa Yus-shuarnum áujmatiarmiayi. Túrasha Jesus "Jákashtatui' Tíchamiayi antsu áyatik "Wi wakeraknaka iwiaaku pujain Tátatjai takuisha Warí itiurtama?" Tímiayi.</VERS>
      <VERS vnumber="24">Wikia Nú unuiniamurintjai. Ju papincha aaru asan "mash nekasaiti' tajai. Ashí shuarsha Núnisaran Tuíniawai.</VERS>
      <VERS vnumber="25">Nu arantcha jui aarchamusha ti awai. Kame Ashí aamka ti Untsurí Papí asa Ashí nunkanam ikiuschamnia ainti. Nuke Atí.</VERS>
    </CHAPTER>
  </BIBLEBOOK>
  <BIBLEBOOK bname="Apostelgeschichte" bnumber="44" bsname="Apg">
    <CHAPTER cnumber="1">
      <VERS vnumber="1"> Amikiur Tiúpiru: Nuik akupkamiaj Nú papinium Ashí Jesus Túramia nuna aatramiajme. Tura unuitiampramiaj nunasha aatramiajme. Yámankamtaiknumia,</VERS>
      <VERS vnumber="2">nayaimpiniam wétsuk, Ashí Nii Túramia nuna Tímiajme. Jesuska, nayaimpiniam wakettsuk Yusa Wakaní kakarmarijiai Túratniua nuna ni akatramurin jintintiawarmiayi.</VERS>
      <VERS vnumber="3">Tura jaka nantaki, Jesus Tímiajaik wantintiukmiayi ni akatramurin. Tura kuarenta (40) tsawant niin wantintiukarmiayi. Nuna tura nekas iwiaakjai tusa iniakmasmiayi, nekaawarat tusa. Tura Yusa akupeamuri urukukit nuna mash ujakmiayi.</VERS>
      <VERS vnumber="4">Jesuska ni akatramurijiai tuke pujus, niin chicharuk "Jerusarénnumia wéerap, Tímiayi. Winia Apar "amastatjai" Tímia nuna, paant ujakchamkajrum. Nu Túrunat tusarum Jerusarénnum Nákastarum, Tímiayi.</VERS>
      <VERS vnumber="5">Tuke Enentáimsatarum. Juan entsajai Atumí ayashin imiatmimiarme. Túrasha Wárik Yusa Wakanísha atumniasha tarutmar, Atumí Enentáin enkemprutmattarme. Nusha Enentái imiantin aintsankete" Tímiayi.</VERS>
      <VERS vnumber="6"> Tura Jesusjai irunar matsamas anintriarmiayi "Uunta, Israer-shuar ájinia nu, ankant ajasakrin iiniuk Akupin atak naamkatin Yamaí jeayash" tiarmiayi.</VERS>
      <VERS vnumber="7">Jesus aimiuk Tímiayi "Winia Apar Túrattana nu Warí tsawantinik Túrunatí nu nekaatniusha atumniachuiti. Apar Ninki neka asa ni kakarmarijiain Túrattawai.</VERS>
      <VERS vnumber="8">Tura atumsha Yusa Wakaní kakarmarin sunastatrume. Nii taa enkemprutmamtai kakaram ajasrum, Wíi Túramu etserkattarme. Emka jui Jerusarén péprunam etserkattarme. Nuyá Ashí Jutía Núnkanam, tura arant Samaria nunkanmasha, tura Nú arant Ashí Núnkanam werum, Wíi Túramu etserkattarme" Tímiayi Jesus.</VERS>
      <VERS vnumber="9">Nuyá chichas amir, Ashí ni akatramuri ii wajainiai, Jesus nayaimpinmaani junakmiayi. Wéa-wéakui yurankim mash Niin Amuámiayi. Tuma asamtai ni akatramuri Niin Wáinkiacharmiayi.</VERS>
      <VERS vnumber="10">Tura Jesus waakkui ni akatramurisha Yakí ii wajainiai, Jimiará aishman puju entsaru nui wantintiukarmiayi. Tura ayamach wajattsarmiayi.</VERS>
      <VERS vnumber="11">Nu aishmansha Jesusa akatramurin tiarmiayi "Kariréanmaya aishmanka, urukamtai nayaimpinmaani Imiá iimprum? Ju Jesusak Atumíya nayaimpiniam wea Wáinkiarumna Núnisan ataksha winittiawai" tiarmiayi.</VERS>
      <VERS vnumber="12"> Tuasua amikmatai Jesusa akatramuri Uriwiu Náinniumia akaikiar Jerusarénnum waketkiarmiayi. Uriwiu naincha Jerusarénnumsha Tíjiuchiiti, Chikichík kirumitrua Núnisan.</VERS>
      <VERS vnumber="13">Tura Jerusarénnum jeawarmiayi. Nui jeawar, Jeá wayawar Yakí Wákararmiayi. Nui Pítrusha, Jakupusha, Juansha, Antressha, Jiripisha, Tumassha, Parturumísha, Mateusha, tura Arpeu Uchirí Jakupusha, Nuyá ásump Semunsha, Jakupu yachi Jútassha, Tímian wayawarmiayi.</VERS>
      <VERS vnumber="14">Jusha mash tuke iruniarmiayi Jesusa yachijiai. Tura Jesusa Nukurí Marijiai, Nuyá Chíkich nuwajaisha tuke iruniarmiayi, Yus áujsatai tusar.</VERS>
      <VERS vnumber="15"> Nui Siántu painti (120) aents iruntrarmia nui Pítiur chichastaj tusa wajakmiayi.</VERS>
      <VERS vnumber="16">Pítiur juna Tímiayi "Yatsurtírmesha, Umarutírmesha antuktarum. Yuska yaunchu ni Papiriin Jutasnan aamtikramiayi. Jútas akiintsain Tawitkia, Yusa Wakani jintintiam Jutasnan aarmiayi. Jesusan achik surukarmia Nú shuaran nekapruamia Núiti. Kame Tawitia aarmari Yus-Chicham asa Tímianak uminkiatniuyi.</VERS>
      <VERS vnumber="17">Nú Jutaska ii írutramuitiat, ii takaamurin Páchitkiaitiat,</VERS>
      <VERS vnumber="18">Tunáa tura nujai Kuítian achik nunkan sumakmiayi. Tura piniakum iniaan tantane Páttimiayi.</VERS>
      <VERS vnumber="19">Tuma asamtai Ashí Jerusarénnum pujuarmia nu, nuna nekaawar Nú nunkan "Numpa Nunka" anaikiarmiayi.</VERS>
      <VERS vnumber="20">Kame Sarmu papinium Tawitkia juna aarchamkia: "Ni jeesha itiarak Atí. Nu jeanmanka penké Pujuschartí." Tura "Ni takatri Chíkich atankiti." Tu aarmaiti' Tímiayi.</VERS>
      <VERS vnumber="21">`Tuma asamtai yamaikia Chíkich anaikiatniuitji. Tura Nánkamas achikchatniuitji. Antsu ii nemartamkau Atí. Uunt Jesus iijiai pujumia nui tuke Niin nemarsamia nu Atí.</VERS>
      <VERS vnumber="22">Juan Jesusan imiaimiania Nú tsawantnumia Jukí, Jesus nayaimpiniam wémiania Nú tsawantan Tímianu ejé tuke Niijiai wekaimia nu Atí. Nu shuar Enentáimtusar, chikichik achiktai. Iisha iruntrar Jesusa nantakmiari Etserkamí tusar Túramí" Tímiayi Pítiur.</VERS>
      <VERS vnumber="23">Tura Nuyá Jimiará shuaran anaikiarmiayi. Matíasan anaikiarmiayi. Tura chikichnasha Jusen, ni Chíkich naari Parsapas, tura apach Náarinkia Justu, nunasha anaikiarmiayi.</VERS>
      <VERS vnumber="24">
      </VERS>
      <VERS vnumber="25">Tura Nuyá Yus-shuar Yúsan áujainiak juna tiarmiayi "Ii Uuntri, Amesha Ashí shuara Enentái nékame. Jui awai Jimiará aishman. Jútas Tunáa Túrak Jákatniunam wéak akatramu takatan ikiukmiayi. Yamaikia Jútasa takatri achikiat tusam, Tuá achikium, Uunta? Paant iniakmasta." Tu aujsarmiayi.</VERS>
      <VERS vnumber="26">Tura Israer-shuara Túrutairi Núnisan, wats yaki nupetmakat tusar Túrawarmiayi. Tura Matías nupetmakmiayi. Túrunamtai Matíasnak pachikiarmiayi.</VERS>
    </CHAPTER>
    <CHAPTER cnumber="2">
      <VERS vnumber="1"> Pintikiustís Náartin Jísat jeamtai, Chikichík jeanman nuin Yus-shuar tuakarmiayi.</VERS>
      <VERS vnumber="2">Tumai aya aneachma nayaimpinmaya nasea aintsan téter ajaki winian antukarmiayi. Ashí mash Jeá pujuarmia nuka antukarmiayi.</VERS>
      <VERS vnumber="3">Tura nui pujuiniai ji wajai kea aaniun Wáinkiarmiayi. Túruna ankant ankant puunak tarurarmiayi.</VERS>
      <VERS vnumber="4">Tuma asamtai Yusa Wakaní Ashí ni Enentáin pimiutkarmiayi. Túram chichasarat tusa Yusa Wakaní ni nekatairi Súsarmiayi. Tuma asamtai nujai niisha Chíkich chichaman chichasarmiayi.</VERS>
      <VERS vnumber="5"> Nui Jerusarénnum Yus Táman umirin Israer-aents ármiayi. Ashí nunkanmaya Jerusarénnum taar matsamarmiayi.</VERS>
      <VERS vnumber="6">Tura Túrunamia nuna antukar Káunkarmiayi. Tura Ashí shuar ni chichamejain chichaamun antukarmiayi. Tuma ásar, warinkit, tu Enentáimsarmiayi.</VERS>
      <VERS vnumber="7">Nekaachar ashamkarmiayi. "Warinkit, tunaim ajarmiayi. Ju aents Chíkich Chíkich chichaman chichainia nu, Ashí Kariréanmayanchukait, tiarmiayi.</VERS>
      <VERS vnumber="8">Tura iisha ankant ankant ii chichamenka ántatsjik. Ausha urukainiakua, nunak chichainiawa, tiarmiayi.</VERS>
      <VERS vnumber="9">Jui Ashí nunkanmaya aents pujuiniatsjik. Partianmaya, Eramnumiasha, Misiuputámianmayasha, Puntanmayasha, tura Asia nunkanmayasha,</VERS>
      <VERS vnumber="10">Príjianmayasha, Pampirianmayasha, Ejiptunmaya tura Aprikianmaya Serinia Nú nankaamasnumiasha pujuiniatsjik, tiarmiayi. Nuyasha ii shuarsha Ruma péprunmaya yaunchu taar jui matsatainiawai. Chikichcha tuke Israer-shuar ainiawai. Tura chikichcha Israer-shuar ajastaj tusa Israer Túrutairin mash Túruiniawai.</VERS>
      <VERS vnumber="11">Kritianmayasha Arapianmaya pujuiniaji. Tura Ashí mash ii chichamejaisha Yusa pénker Túramuri ántaji" tiarmiayi.</VERS>
      <VERS vnumber="12">Ashí aents nuna nékachu ásar ashamkarmiayi. Tura Nuámtak aniniaisarmiayi "Warinminiait ju?"</VERS>
      <VERS vnumber="13">Tura chikichcha wishikiarmiayi. "Nampeku ainiatsuash" tiarmiayi.</VERS>
      <VERS vnumber="14"> Nuinkia Pítiur, Chíkich áuntse Jesusa akatramurijiai wajaki, kakantar chichasmiayi. Chichaak Tímiayi "Jutíanmaya shuartiram, Jerusarénnumiatirmesha antuktarum. Wi Títiatjana nu antukrum pénker Enentáimpratarum.</VERS>
      <VERS vnumber="15">Ju aishman, nampekarai, Tárumna nu, nampekcharai. Warí, nantu Imiá ishichik takuni. Aisha itiurak?</VERS>
      <VERS vnumber="16">Antsu Yúsnan etserin, ni naari Juér, yaunchu aarmia nu, Yamái Túrunayi, Tímiayi.</VERS>
      <VERS vnumber="17">Juna aarmiayi: "Yus tawai "Jú nunka amuukatin jeatemamtai, winia Wakantrun Ashí aentsnum akupkattajai, yumi yaraanua aintsan. Atumí uchiri, Atumí nawantrisha Yusa chichamen áujmatiartatui. Tura Nátsaka iimiarartatui. Tura uuntka mesekramiartatui.</VERS>
      <VERS vnumber="18">Tura aishmansha nuwasha winia takartin ainia Núnaka winia Wakantrun akuptukartatjai. Túram niisha Wíi Túramun áujmatiartatui.</VERS>
      <VERS vnumber="19">Yakí nayaimpiniam, aents Túrachminian iniakmastatjai. Tura nunkanmasha winia kakarmarun iniakmastaj tusan numpancha, jiniasha, mukuintiuncha yuranmia aintsan akupkattajai.</VERS>
      <VERS vnumber="20">Tura Tsawái nantusha kajinkiattawai. Tura nantusha mushatmar numpa Núniktatui. Uunt tsawant achikmiajna nu jeatsain, Túrunattawai. Nú tsawantcha Imiá nekas uunt átatui.</VERS>
      <VERS vnumber="21">Nuinkia Ashí shuar nekas winia kakarmarun seana nuka uwemprartatui" Tímiayi Yus." Núnis Juér aarmiayi' Tímiayi Pítiur.</VERS>
      <VERS vnumber="22">Tuke chichaak: `Israernumia shuartiram, wi Títiatjana nu antuktarum. Nasarétnumia Jesusnan tajai. Nú Jesusan Yus shiir Enentáimtawai. Yuska, átum ti Enentáimprarum ni kakarmarin paant nekaatarum tusa, Nú Jesusan ti Ikiakármiayi. Tura Jesusjai aentsti Túrachminian Yuska Túramiayi, átum iimmianum. Nuka ti paant nékarme, Tímiayi.</VERS>
      <VERS vnumber="23">Tura Jesus surunkamia nuna Yuska yaunchu, Túruntsain, paant nekaamiayi. Túrasha Yus Enentáimmia nujai métek Túrawarmiayi. Tura atumek emetarum Jesus jukimiarme. Nú arant, Krúsnum Máatarum, Tunáa shuar Tímiarme.</VERS>
      <VERS vnumber="24">Túramunak Yus Jesusan Jákatniun nupetmamtik iniantkimiayi, tuke Jákachmin asamtai.</VERS>
      <VERS vnumber="25">Iimiata, ii uuntri Tawit Jesusnan kantamprua juna aarmiayi: Uuntan tuke pujurtan Wáinmiajai. Winia pujurtakui awajkamu áchattajai.</VERS>
      <VERS vnumber="26">Tuma asamtai winia Enentáirjaisha Niin shiir Enentáimtusmiajai. Tura wenurjaisha shiir chichaman chichamiajai. Jáaknasha shiir Enentáimsan jakattajai, aneantiniapitjia tusan.</VERS>
      <VERS vnumber="27">Winia wakaniur, Yusru, Jákatniunam ikiurtuschattame. Wi ame Uchirmetjai, Tunaarincha. Túmaitkui anentu asam ayashur Káurtin tsankatrukchattame.</VERS>
      <VERS vnumber="28">Tura iwiaaku átin jintia jintintrutamame. Tura tuke pujurtakum waramtikrustatme. Tu aarmiayi Tawit' Tímiayi.</VERS>
      <VERS vnumber="29">Pítiur tuke chichaak: `Páantchakait. Ii uuntri Tawit yaunchu Jákaiti. Tura iwiarsamuiti. Ni iwiarsamuri iini pujatsuk.</VERS>
      <VERS vnumber="30">Túrasha Tawitkia Yúsnan etserniuyayi. Tuma asa Yus Tímia nuna nekaamiayi. Yus Tawitian chicharuk Tímiayi "Ame akupniuitme. Nekas Tájame, ukunam ame iniannamurminian Kristu akiiniattawai. Niisha Akupin anainiaktatui, amea aintsan." Nuna Yus Táman Tawit nekaamiayi.</VERS>
      <VERS vnumber="31">Neka asa, Túruntsain Tawit, wainkia Nútiksan, Kristu nantaktintrin aarmiayi. Kristu Túrunatniurin chicharuk Tímiayi "ni Wakaníncha Jákatniunam ikiukchatniuyi. Ayashíncha Káurtinian tsankatkashtiniuyi."</VERS>
      <VERS vnumber="32">Au Krístun Tímia nu Jesusaiti. Nu Jesusnak Yus iniantkimiayi. Nuka iisha neka asar étsereaji.</VERS>
      <VERS vnumber="33">Yuska, Jesus nankaamantuiti tusa ni untsuurini apujsaiti. Tura ni Wakanín Jesusan Súsaiti, Nii yaunchu Tímia Nútiksan. Tuma asamtai jusha átum antukurmena nuna, tura iisurmena nunasha Yus suramsaiti.</VERS>
      <VERS vnumber="34">Tawitkia ayashtiuk nayaimpiniam Wákachmiayi. Tura Nú Tawitiak juna aarmiayi: "Uunt Yus winia Uuntrun Tímiayi "akupin pujutainium, winia untsuuruini Pujustá.</VERS>
      <VERS vnumber="35">Ame nemasrumin nupetkattajai. Nu Túruntsain jui Pujustá' Tímiayi." Nuní aarmaiti Jesusnan, Tímiayi.</VERS>
      <VERS vnumber="36">Tura ii, Israer aentsti, Jesus Krúsnum maaitji, Tímiayi. Jú Jesus Máamjinia nuna Yuska Uunt Akupin anaikiamiayi. Túrasha Jesussha iin uwemtikkiartin Krístuiti. Ashí Aentstíram nu pénker nekaatarum" Tímiayi Pítiur.</VERS>
      <VERS vnumber="37"> Nuna antukar wake mesekarmiayi. Tura Pitruncha Chíkich akatramuncha aniasarmiayi "Yatsuru, nuinkia itiurkatjik?" tiarmiayi.</VERS>
      <VERS vnumber="38">Tutai Pítrusha chichaak "Atumí tunaari ikiuktiaj tusarum Yus nekas Enentáimtustarum. Tura Ashí shuartiram Jesukrístu naari pachisrum imiantiarum. Nuinkia Atumí tunaarin Yus tsankurtamprattarme. Túrunawakrumin Yuska ni Wakanin suramsattarme, Tímiayi.</VERS>
      <VERS vnumber="39">Yus Tímia nuka atumin Túramprume. Atumí Uchiríncha tura Ashí arant matsatainia nunasha tawai. Kame ii Yusri aentsun untsuktaj tusa wakerana nuna tawai" Tímiayi.</VERS>
      <VERS vnumber="40">Nú chichamjai tura nuyasha Pítiur tuke jintintiuk Tímiayi "Yajauch shuara Asutiátniuri átatna Nuyá uwempratarum" Tímiayi.</VERS>
      <VERS vnumber="41">Tuma asamtai nuna antukarmia nuka imianiarmiayi. Nú tsawantai Menaintiú mir (3000) aents Yus-shuar ajasarmiayi.</VERS>
      <VERS vnumber="42"> Ashí nu shuar Jesusa akatramuri jintintiarmia nuna Tímiatrusan antukarmiayi. Tura irunar shiir Enentáimtunaisar yurumin ármiayi. Túrawar, Kristu Enentáimtustin namperin najanin ármiayi. Túrawar Yúsan áujiarmiayi.</VERS>
      <VERS vnumber="43">Tura Yuska aentsti Túrachminian Jesusa akatramurijiai Túramiayi ni kakarmarin iniakmastaj tusa. Tuma asamtai Ashí aents nuna Wáinkiar ashamkarmiayi.</VERS>
      <VERS vnumber="44">Yúsan umirkaruka Ashí métekrak pujuarmiayi. Tura Ashí niiniu armia nuna sunaisarmiayi.</VERS>
      <VERS vnumber="45">Ni nunken surukar, ni takakmarincha surukar, atsumainia nuna Súarmiayi.</VERS>
      <VERS vnumber="46">Tuke tsawantak Yusa Uunt Jeen Káuniarmiayi. Tura ni jeencha iruntrar warainiak Kristu Enentáimtustin Námper najanin ármiayi. Tura nankaamantu Enentáimtumatsuk, yurumkan ajamnainiarmiayi.</VERS>
      <VERS vnumber="47">Túrawar, Yuska ti uuntaiti, tu wearmiayi. Tura Ashí aents niin shiir Enentáimtiarmiayi. Tura Uunt Yus tuke tsawant shuaran uwemtikiar Yus-shuar írunmanum íkiaunki wémiayi.</VERS>
    </CHAPTER>
    <CHAPTER cnumber="3">
      <VERS vnumber="1"> Chíkich tsawantai, nantu nunkaach ajasmatai, Pítiur Juanjai, Yusa Uunt Jeen Yus áujsatai tusar wearmiayi, Israer-shuar tuke turin armia Nútiksaran.</VERS>
      <VERS vnumber="2">Tura aishman, ni akiiniamurinia wekaicha amia nu, nui aa Wáitiniam tuke tsawant pujumiayi. Nu aishmannasha ni shuari Entsakí Júkiar Nú Wáitiniam apujin ármiayi, nui shuar wayan Kuítian seat tusar. Nú Wáitisha, Shiir Waiti, tutaiyayi.</VERS>
      <VERS vnumber="3">Tura Nú shutuapsha Pitrun Juanjai wayan Wáinkiamiayi. Wáiniak Kuítian seamiayi.</VERS>
      <VERS vnumber="4">Tura Pítiur Juanjai apajas iisarmiayi. Tura Nú aishmannasha chicharuk "Iirsata" Tímiayi.</VERS>
      <VERS vnumber="5">Aishmansha, surustatuapi, tu Enentáimias, iimsamiayi.</VERS>
      <VERS vnumber="6">Nuyá Pítiur chichaak "Kuítrusha atsawai, Tímiayi. Kurisha atsawai. Antsu Kuítjai nankaamas takakjana nuna amastajai. Wats, Nasarétnumia Jesukrístu kakarmarijiai wajakim wekasata" Tímiayi.</VERS>
      <VERS vnumber="7">Tinia iniais, Pítiur ni untsuurini achik awajkimiayi. Túram ni nawesha, wanusesha kakaram ajasmiayi.</VERS>
      <VERS vnumber="8">Tura niisha wajaki nantent ajakmiayi. Nuyasha wekasamiayi. Tura Pítrujaisha Juánjaisha Yusa Uunt Jeen wayawarmiayi. Nuik shutuapka Wayá nantent nantent ajak Yusa Náarin shiir pachimiayi.</VERS>
      <VERS vnumber="9">Ashí aents pujuarmia nu, niin wekaan Wáinkiarmiayi. Tura ni chichamen anturkarmiayi.</VERS>
      <VERS vnumber="10">Tura chichainiak "Nuik Yusa Uunt Jeen Wáitirin, Shiir Waiti tutainium, nu aishman tuke pujuuya Núchakait" tiarmiayi. Tura ni Túrunamurin nekaawar, ti ashamkar Nusháa Enentáimsarmiayi.</VERS>
      <VERS vnumber="11">Shutuapka pénker ajasu asa Pítrujai Juánjaisha penké tsurachmiayi. Tura aents nui pujuarmia nu, warinkit tusar, Jeáshkiri tsékenki wearmiayi. Nuka Sarumúnna tiniu ármiayi.</VERS>
      <VERS vnumber="12"> Aents Káunkarun Pítiur Wáiniak, chicharuk "Israer-shuartiram, urukamtai winiasha Imiá iirum? tiarmiayi. Iisha pénker asarik~i tsuarmaj~i? Ii kakarmarijiainkik~i ewekamsamaj~i?</VERS>
      <VERS vnumber="13">Atsá. Antsu Yuska ni Uchirin Jesusan Ashí nankaamantu awajsaiti. Ii uuntri Apraamsha, Isaksha tura Jakupsha Enentáimtin armia Nú Yusan tajai. Atumka Jesus nakitrarum Kapitián Piratuí surukmarme. Tura Piratu akupkataj tau atumsha suritkiamarme.</VERS>
      <VERS vnumber="14">Jesus pénker Nákak Enentáimniuyana nu "akupnakchati" Tímiarme. Antsu Shuáran main akupnakat tusarum wakerimiarme.</VERS>
      <VERS vnumber="15">Túrarum iwiaaku átinian Amaana nu maamarme. Tuma ain Yuska Niin jakamunmaya iniantkimiayi. Nuka iisha neka asar étsereaji.</VERS>
      <VERS vnumber="16">Tura ju aishman jui wajaana ju tura nékarmena ju, Yusa Uchiri naari Enentáimta asa kakaram ajasuiti. Jesus Enentáimtusu asa nekas pénker ajasuiti. Nusha Wáinniu asarum nékarme' Tímiayi.</VERS>
      <VERS vnumber="17">`Wats, yatsurtiram, wi nékajai. Atumsha Atumí uuntrijiai Jesusan Túramarmena nu nékatsuk Túramarme.</VERS>
      <VERS vnumber="18">Tura nu Túramurmijiai Yus yaunchu Tímia nu Tímianak umikiurme. Ni Krísturi Wáitsatniuya nuna Yuska Ashí ni etserniurin aamtikramiayi.</VERS>
      <VERS vnumber="19">
      </VERS>
      <VERS vnumber="20">Wats, yamaikia tunaaruminia kanaktiarum. Túrarum Yúsnumaani Ayantártarum, tunaarun Asakárat tusarum. Túrunawakrumninkia, atumin uwemtikramprarat tusa Yus yaunchu anaikiamia nuna akupturmaktatrume. Nusha Jesukristuiti. Tura Niijiai Enentáimin ayampratin átatui.</VERS>
      <VERS vnumber="21">Tura yamaikia Jesukrístu nayaimpiniam pujustiniaiti, Ashí iwiarnatsain. Yuska ukunam ataksha nunkan shiir awajsattawai. Nuna ni etserniurin Tsáapin Enentái takaku armia nuna yaunchu aamtikramiayi.</VERS>
      <VERS vnumber="22">Tuma asa Muisais ii aparin Tímiayi: "Atumi Uunt Yusri ukunam etserniun akupturmaktatrume, winia akuptukmia Núnisan. Nuámtaktirminia achik akupturmaktatrume. Tura nii Títiatna nu umirkatarum" Tímiayi.</VERS>
      <VERS vnumber="23">Nánkamas aents nu etserniun chichamen Umíachkunka emesnartatui. Tura Israer-shuarnum Páchitkia áchattawai. Núnisan aarmiayi Muisaissha' Tímiayi.</VERS>
      <VERS vnumber="24">Pítiur tuke chichaak `Iimiata, Yúsnan etserin Samuer ju tsawantin Túratniuri etserkamiayi. Nuyá Ashí Yúsnan etserniusha tuke nuna etseriarmiayi.</VERS>
      <VERS vnumber="25">Etseriarmia nuka atumin Túramprume. Tuma asa átum pénker pujustinian Yuska ii uuntri Apraáman ju chichaman susamiayi. "Nekas Tájame, ame shuarum akiiniattana nujai Ashí aentsnasha shiir awajsattajai' Tímiayi. Tura ii uuntrin Tímia Núnaka incha Túramji, Tímiayi.</VERS>
      <VERS vnumber="26">Iimiata, Yus ni Uchirín iniantkimia nui, atumin emka akupturmakmiarme. Atumsha, Atumí tunaariya kanaktiarum tusa, tura atumin shiir awajtamsatniun wakerak Túramiayi." Nunak Tímiayi Pítiur.</VERS>
    </CHAPTER>
    <CHAPTER cnumber="4">
      <VERS vnumber="1">
      </VERS>
      <VERS vnumber="2">Pítrusha Juanjai Yusa chichamen aentsun jintintiainiak pujuarmiayi. Jesus nantakin asamtai aencha nantaktin ainiawai, tiarmiayi. Tura chichaak pujuiniai Israer-patri Táarmiayi. Tura Yusa Uunt Jeen wainniu uuntrisha Satuséu aentcha Táarmiayi. Taar Pitruncha Juánnasha kajerkarmiayi, niisha Jesusa nantakmiari chichaman jintintinia asamtai.</VERS>
      <VERS vnumber="3">Yamaikia Kíawai, kashin Iismí tusar achik sepunam enkea iniaisarmiayi.</VERS>
      <VERS vnumber="4">Tura Pitrun nuik anturkarmia Nú aents Untsurí Yus-shuar ajasarmiayi. Nuik Yus-shuaraim tura yamaiyaim iruram ti Untsurí ajasarmiayi. Aya aishmankak, senku mir (5000) aents ármiayi.</VERS>
      <VERS vnumber="5"> Kashin tsawarmatai Israer-shuara akupniuri, ni uuntrisha, tura ni jintinniurisha Jerusarénnum iruntrarmiayi.</VERS>
      <VERS vnumber="6">Nuisha Anassha, Israer-patri uuntri anaikiamu amia nu, tura Kaipiassha, Juansha, Arejantrusha, tura Israer-patri Kapitiántri shuarisha Tímian iruntrarmiayi.</VERS>
      <VERS vnumber="7">Iruntrar Pitruncha Juánnasha utitiarum tusar akupkarmiayi. Tura itiarmatai, ajapén awajsarmiayi. Tura aniasarmiayi "Kame yana kakarmarijiai, yana chichamejai Túrarum?" tiarmiayi.</VERS>
      <VERS vnumber="8">Tutai Nuyá Pítiur, ni Enentáin Yusa Wakaní pimiutkamu asa Tímiayi "Akupniutiram, tura uuntirmesha antuktarum.</VERS>
      <VERS vnumber="9">Ju aishman nuik shutuap amia nu pénker ajasmari anintrarme. Kame itiurak pénker ajasuit Tátsurmek.</VERS>
      <VERS vnumber="10">Urukamtia úuktataj. Anintrakrumin iisha paant Títiatji, Israernumia shuar Ashí nekaawarat tusar. Ju aishman Jesukrístu kakarmarijiai pénker ajasuiti. Nasarétnumia Jesukrístun, átum Máamurmena nuna, tura Yus jakamunmaya iniantkimiania nuna tajai, Tímiayi.</VERS>
      <VERS vnumber="11">Nú Jesuska kayaa aintsankete. Atumsha jeamniutiram, Nú kaya yajauchiiti, Tímiarme Jesusna. Túrasha Túramaitiatan Niisha jeanam emka apujsamua Núnisan ajasuiti, Tímiayi.</VERS>
      <VERS vnumber="12">Tura Chíkichjai uwempratin penké atsawai. Ju nunkanam ii chikicha naari pachisar uwempratin atsaji. Jesuskete ii uwemtikrampratniun Yus suramsamiaj nu" Tímiayi Pítiur.</VERS>
      <VERS vnumber="13">Pítrusha Juansha Nánkamas shuara aintsan ármiayi. Núkap unuimiarcharu ármiayi. Tura unuimiarchaitiat, arantutsuk etseriarmiayi. Aentsu uuntri Núnaka nekaawar "Nékachuitiat, itiura sapijmiatskesha chichainia" tiarmiayi. Tura, jusha Jesusa nemarin ármia Núiti tiar nekaawarmiayi.</VERS>
      <VERS vnumber="14">Nuyasha aishman pénker ajasmia nu niijiai nui wajamiayi. Tuma asamtai, niisha ai wajakui, Israer-shuara uuntrinkia, pénker ajaschaiti Títiai Tukamá tujinkiarmiayi.</VERS>
      <VERS vnumber="15"> Tuma ásar, iik nuamtak áujmatsatai tusar, Pítrusha Juansha shutuapsha aa awemartai, tiarmiayi.</VERS>
      <VERS vnumber="16">Tura áujmatainiak tiarmiayi "Ju Pítrusha ju Juansha itiurkatjik. Ju uunt Túrunamun Jerusarénnum matsatainia nu Ashí nékainiatsuk. Wáitiaiti titin tujintiaji, tiarmiayi.</VERS>
      <VERS vnumber="17">Tura, Ashí aents nekaawarain tusar yamaik jiaktai. "Ju Jesusa naari pachisrum penké jintintiawarairap," titiai" tiarmiayi.</VERS>
      <VERS vnumber="18">Tura árusan Pitruncha Juánnasha shutuapnasha ataksha untsukarmiayi. Tura chicharkarmiayi. "Jesusa naari penké áujmatsairap. Tura Jesusa Túramuri penké jintintiairap" tiarmiayi.</VERS>
      <VERS vnumber="19">Tutai Pítiur Juanjai aimkiarmiayi "Enentáimpratarum. Yus warinia wakera? Iikia Yus umirtsuk Atumí chichamen umirkatniukaitiaj~i? tiarmiayi.</VERS>
      <VERS vnumber="20">Nekaatarum. Iisha iisjinia nu, tura antukjinia nusha ii etsertsuk pujustin tujintiaji." Tu aimkiarmiayi.</VERS>
      <VERS vnumber="21">
      </VERS>
      <VERS vnumber="22">Shutuáp pénker ajasmia nu kuarenta (40) Uwí nankaamas takakuyayi. Ni pénker ajasmarin aents nekaawar, "juka aentsti Túrachminiaitji" tusar Yusa naarin uunt awajsarmiayi. Tuma asamtai aentsu uuntri Pitruncha, Juannasha Asutiátai Tukamá aentsun ashamainiak áyatik chicharkar iniaisarmiayi.</VERS>
      <VERS vnumber="23"> Pítiur Juanjai ankant ajasar ni írutramuriin waketkiarmiayi. Tura jeawar Israer-patri uuntri tura aentsu uuntrisha niin tiarmia nuna mash etserkarmiayi.</VERS>
      <VERS vnumber="24">Nu ujakam antukar métekrak Yúsan áujuk tiarmiayi "Winia Uunt Yusru, Amesha nayaimpisha nunkasha najanaitme. Nayaantsasha tura jui írunna nusha najanamiame, tiarmiayi.</VERS>
      <VERS vnumber="25">Tura Tawit ámin umirtamin amia nu ju aamtikramiame: "Urukamtai Ashí nunkanmaya aents charaatum ajainia? Tura Israer-shuarsha urukamtai ántar chichaman Enentáimiainia?</VERS>
      <VERS vnumber="26">Uunt Kapitián ármia nuka chichaman jurusarmiayi Uunt Yúsan. Tura pepru uuntrisha iruntrar Uunt Yúsan kajerkarmiayi. Ni anaikiamurin Krístun Nútiksan kajerkarmiayi."</VERS>
      <VERS vnumber="27">Tu aarmaiti, Uunta, tura nekasaiti. Erutis apachi Kapitiántri Punsiu Piratujai Jú péprunam iruntrarmiayi. Niisha yajaya shuarjai tura Israernumia shuaraim nuim iruntrarmiayi. Ame Uchirmin Jesusan tunaarinchan kajerkarmiayi. Jesuska Ame anaikiamiame, winia takatrun Túrat tusam.</VERS>
      <VERS vnumber="28">Tura ame Enentáimjai iwiaramamna nu uminkiatniuiti. Tura apachcha Jesusan kajerainia ásar, Ame iwiaramamna Tímianak umikiarmiayi.</VERS>
      <VERS vnumber="29">Uunta, iisia kajertamainiaj nu. Jes, Aminiu asakrin áujmatramtsujik. Túmaitkuisha ame chichamem ii ashamtsuk etserkatin ame kakarmaram amasta.</VERS>
      <VERS vnumber="30">Tura ame kakarmarmijiai jaasha Tsuártin amasta. Ame Uchiram Jesus tunaarincha nujai ii aentsti Túrachmin Túratniusha amasta. Aents Yusa kakarmarin nekaawarat tusam Túrata" tiarmiayi.</VERS>
      <VERS vnumber="31">Tura Yúsan Tú áujas umikmatai nuin irunar pujuiniain úurkamiayi. Túrunamtai Ashí shuara Enentáin Yusa Wakaní pimiutkarmiayi. Túmaitkiui ashamtsuk Yusa chichamen etserkarmiayi.</VERS>
      <VERS vnumber="32"> Yus-shuar ajasarmia nu, ti untsuritiat, Ashí Chikichík enentainiak Enentáimainiak, ni takaku armia nuna, aya Wíniakete Tútsuk, jusha Ashí iiniu ainiawai, tiarmiayi.</VERS>
      <VERS vnumber="33">Tura Jesusa akatramurisha, Yus ti yayamu ásar, Yusa kakarmarijiai Uunt Jesusa nantakmiarin tuke etseras pujuarmiayi.</VERS>
      <VERS vnumber="34">Tura Ashí Yus-shuarka nunkan takakusha jean takaku armia nusha, Núnaka surukar Kuítian itiariarmiayi.</VERS>
      <VERS vnumber="35">Tura itiaar Jesusa akatramurin Súarmiayi. Akatramusha susam, niisha atsumainia nuna Súarmiayi. Tuma asamtai shuar atsumaka penké atsuarmiayi.</VERS>
      <VERS vnumber="36">Chikichík shuar, ni naari Jusé, nunkan takakuyayi. Jesusa akatramurisha Jusen Chíkich Náarin apujtusarmiayi, Pirnapín. Nu Náarisha, shiir Enentáimtikkiartin tawai. Tura Pirnapísha Riwí aentsuyayi. Tura ni akiiniamuri Núnkenka Chípriiyayi.</VERS>
      <VERS vnumber="37">Niisha ni nunken surukmiayi. Tura nu Kuítian Itiá Jesusa akatramurin Súsarmiayi.</VERS>
    </CHAPTER>
    <CHAPTER cnumber="5">
      <VERS vnumber="1"> Tura Chíkich aishman, ni naari Ananías, ni nuwe Sapirjai ni nunken surukarmiayi.</VERS>
      <VERS vnumber="2">Niisha nunkan suruk Kuítian emeenak akanak Jukí Jesusa akatramurin Werí takamtsukea Nútikias susamiayi. Ni nuwesha, Sapir, nuna Túran nekaamiayi.</VERS>
      <VERS vnumber="3">Túramtai Pítiur chichaak "Ananíasa, urukamtai uunt iwianch Enentáimin enkemturmatai, Yusa Wakanín anankataj tusam nunka surukam kuit achikiumna nu akankam ikiurmasam? Tímiayi.</VERS>
      <VERS vnumber="4">Entá, nuinkia nunka áminiuchukait. Surukumna nu kuitcha áminiuchukait. Nusha, urukataj tusamea tu Enentaímpram? Amesha aya aentsnum Wáitruachume. Antsu Yusnumsha Wáitruame" Tímiayi Pítiur.</VERS>
      <VERS vnumber="5">Tutai Ananías nuna antuk Nú chichamaik jakamiayi. Tura Ashí shuar nuna antuk nekaawar ti ashamkarmiayi.</VERS>
      <VERS vnumber="6">Nú turunamtai aishman tariar Ananías jakan penuararmiayi. Túrawar iwiarsatai tusar Júkiarmiayi.</VERS>
      <VERS vnumber="7">Tura Ananíasa nuwe arur, Menaintiú ura nankaamasai Támiayi. Túrasha ni aishri jakanka nekaachmiayi.</VERS>
      <VERS vnumber="8">Támatai Pítiur nuwan Tímiayi "Turuttia. Atum nunka surukurmena nui, kuit itiarumna Núnikik surukuram?" Tímiayi. Tutai nuwa Tímiayi "Ee, Núnik surukji."</VERS>
      <VERS vnumber="9">Tutai Pítiur Tímiayi "Urukamtai atumsha Uunt Yusa Wakaní nekapkamsatai tusarum Imiá Enentáimprarum? Pai, Iisiá. Ame aishrumin iwiarsatai tusar Júkiaria nu wininiawai. Tura yamaikia amincha juramkiartatui" Tímiayi.</VERS>
      <VERS vnumber="10">Tutai nu chichamaik niisha imia Pitru wajamunam jaka iniaantmiayi. Aishman wayaj Tukamá jaka tepan Wáinkiarmiayi. Túramtai Júkiar ni aishrinin ayamach iwiarsarmiayi.</VERS>
      <VERS vnumber="11">Tura Ashí Yus-shuar armia nu tura Ashí aencha nuna antukarmia nu ti ashamkarmiayi.</VERS>
      <VERS vnumber="12">
      </VERS>
      <VERS vnumber="13">
      </VERS>
      <VERS vnumber="14">Tura Ashí Yus-shuar Yusa Uunt Jeen shikiriin irunin ármiayi. Nu shikirisha, Sarumúnna, tu anaikiamuiti. Tura Chíkichmamtinkia nuim iruntratniun ashamiarmiayi. Túmainiayatan, ti pénker ainiawai, tu wearmiayi. Tura Yus-shuar Yusa kakarmarin iniakmasarmiayi. Túra asamtai Imiá Untsurí aents Yus-shuar ajasarmiayi.</VERS>
      <VERS vnumber="15">Tura Chíkich aents ni shuari jainia nuna Jintiá amamtikiarmiayi. Peakjai Júkiar, tampunmasha enkeawar Júkiar Jintiá ayamach aepsarmiayi. Pítiur nankaamak ni Wakanínsha enkemprutmawainti tusar nu shuar Túrawarmiayi.</VERS>
      <VERS vnumber="16">Núnisan arantia shuarsha ti Untsurí ni shuari Jáinian tura iwianchrukuncha nui Jerusarénnum itiarmiayi. Tura Ashí nui Táaruka Tsuámararmiayi.</VERS>
      <VERS vnumber="17"> Israer-patri uuntri, tura Satuséu aencha niijiai pujuarmia nu suiir iiniak</VERS>
      <VERS vnumber="18">Jesusa akatramurin achikiar enkeawarmiayi.</VERS>
      <VERS vnumber="19">Túrasha kashi Uunt Yusa suntari nayaimpinmaya tara Sepú Wáitirin uraimiayi. Tura Jesusa akatramurin aa Jíikiarmiayi.</VERS>
      <VERS vnumber="20">Tura Tímiayi "Wetarum. Tura Yusa Uunt Jeen wajasrum Yusjai tuke iwiaaku átinia nu etserkatarum" Tímiayi.</VERS>
      <VERS vnumber="21">Nuna antukar kashin tsawar Káshik Yusa Uunt Jeen wayawar jintintiawarmiayi. Nu Túmainiai Israer-patri uuntri, tura niijiai pujuarmia nusha iruntrarmiayi. Tura Israer-shuara uuntri, naamka armia nuna iruntrami tusa untsukarmiayi. Ashí iruntrar akatar akupkarmiayi, Jesusa akatramuri sepunmaya itiatarum tusar.</VERS>
      <VERS vnumber="22">Tura suntarsha sepunam jeariar Jesusa akatramurin Wáinkiacharmiayi. Atsawai tukam Táarmiayi.</VERS>
      <VERS vnumber="23">Taar chichainiak "Sepú waiti asakamua Tímianisan aa Wáinkiaji, tiarmiayi. Tura suntar Wáitin iimpru wajainia Wáinkiaji. Tura waiti urair wayaj~i tukamar Atsá Wáinkiaji" tiarmiayi.</VERS>
      <VERS vnumber="24">Israer-patri uuntri, tura Yusa Uunt Jeen wainniu uuntrisha, nu chichaman antukar, "tsej ausha urutiak nunasha iniaisarat?" tiarmiayi.</VERS>
      <VERS vnumber="25">Nu chichamaik aishman taa Tímiayi "Aishman átum sepunam enkeamarmena nu, Yusa Uunt Jeen wajasar aentsun jintintiuk pujuiniawai" Tímiayi.</VERS>
      <VERS vnumber="26"> Túrunamtai Yusa Uunt Jeen wainniu uuntri ni suntarijiai wear achik itiarmiayi. Túrasha penké aents kayajai tukurmaraij tusar, yajauch awajtsuk itiarmiayi.</VERS>
      <VERS vnumber="27">Tura achik itiaar Israer-shuar naamka pujamunam naka awajsarmiayi.</VERS>
      <VERS vnumber="28">Tura Israer-patri uuntri Tímiayi "Iisha atumin Chicháa chicharu awajsar, Jesusa naari pachisrum etserkairap tusar akupkachmakajrum. Túrasha, antukurmek? Atsá. Mash Jerusarénnum átum etserkamu pampankai. Jes, átum, Jesusan Máawarai, iin Tátsurmek. Nusha iin makuutai tusarum Tárume" tiarmiayi.</VERS>
      <VERS vnumber="29">Nuyá tutai Pítiur Chíkich Jesusa akatramurijiai chichainiak "Iikia aentsjainkia iniankasar Yus emka umirkatniuitji, tiarmiayi.</VERS>
      <VERS vnumber="30">Jesus atumek Krúsnum Máamurmena nuna ii iwiaaku Yusri Niin iniantkimiayi.</VERS>
      <VERS vnumber="31">Yus ni kakarmarijiai Niin nankaamantu awajsamiayi. Tura nekas Akupniuiti tusa ni untsuurini apujsamiayi. Tura aentsun Uwemtikniuiti. Israer-shuar Enentái Yapajiáwar tunaarinia uwemprarat tusa Yus Túraiti.</VERS>
      <VERS vnumber="32">Nu tuma asamtai iisha nu nekaar étsereaji. Tura Yusa Wakanísha nuna étsereawai. Túrasha aya Yusa umirkarua nunak ni Wakanín Súsaruiti" Tímiayi Pítiur.</VERS>
      <VERS vnumber="33">Tutai nuna antukar ti kajerkarmiayi. Túrawar, maatai tusar wakeriarmiayi.</VERS>
      <VERS vnumber="34">Tura nui Israer-shuara uuntri pujumiayi, ni naari Kamarír. Niisha Pariséunam Páchitkiauyayi. Tura akupeamun jintinniuriyayi. Túmakui Ashí aents niin shiir Enentáimtin ármiayi. Tura niisha wajaki Tímiayi "Ju aishman aa ishichik wajasarti" Tímiayi.</VERS>
      <VERS vnumber="35">Nuyásha irunar matsamarmia nuna chicharuk "Israer shuartiram, ju aishman Tú Túratai tu Enentáimsarumna nu aneartarum.</VERS>
      <VERS vnumber="36">Enentáimsatarum. Nuik aishman Tiútas wantinkiachmakia. Niisha Kapitiániitjai takui, kuatru Siántu (400) shuar nemarkarmiayi. Tura ukunam niin maawarmatai, ni némarkamurisha pisararmiayi. Túrunawar Nuní amuukamiayi.</VERS>
      <VERS vnumber="37">Ukunmasha, iruntrar nekapmartin tsawantincha Kariréanmaya Jútas wantinkiachmaka. Tura nincha Nútiksan ti Untsurí nemarkarmiayi. Túman Máawarmiayi. Nu Túrunamtai Nútiksan ni némarkamurisha pisararmiayi.</VERS>
      <VERS vnumber="38">Jes, tuma asamtai nu aishman aa wajainia nu iniaisatarum. Auka pachisairap. Au tumainia nu aya aentsnaketkuinkia amuukattawai.</VERS>
      <VERS vnumber="39">Tura antsu Yúsnaitkuinkia atumsha amuktai tukamarum tujinkiattarme. Aneartarum. Iniaiyachkurmeka nu Tumá pujusrum Yusjai Máanikchattarmeash" Tímiayi Kamarír.</VERS>
      <VERS vnumber="40">Tú tutai Tímianak umikiarmiayi. Túrasha Jesusa akatramurin untsukar Asutiáwarmiayi. Tura chicharuk "Jesusa naari pachisrum penké ishichkisha etserkairap" tiarmiayi. Tú tiar akupkarmiayi.</VERS>
      <VERS vnumber="41">Jesusa akatramurisha Israer-shuara uuntri pujamunmaya Jíinkiarmiayi. Tura Wáitsamniaitrume tusa Yuska Jesusa naari pachia asakrin ii natsantin Wáitsatniun tsankatramkaitji tusar ti shiir Enentáimsar wearmiayi.</VERS>
      <VERS vnumber="42">Tura Jesukrístunun áujmatsatniun penké iniaisacharmiayi. Antsu tuke tsawant Yusa Uunt Jeencha tura Chíkich jeanmasha Páchitsuk etseriarmiayi.</VERS>
    </CHAPTER>
    <CHAPTER cnumber="6">
      <VERS vnumber="1"> Nú tsawantin Yusan umirkaru ti kawenkar ármiayi. Tura tuke tsawant yurumak Súsatin ámiayi. Túmakui Yus-shuar Kriaku chichaman chicharmia nu, Israer-shuaran kajeriarmiayi. "Tuke tsawantin yurumak Súarmena nui Atumí waje ti nukap Súarme. Tura iiniuka ishichik Súarme" tiarmiayi.</VERS>
      <VERS vnumber="2">Túruinia Jesusa tuse akatramuri Ashí Yus-shuaran irurar tiarmiayi "Iisha Yus-Chicham etserkatin iniaisar yurumak Súsachminiaitji.</VERS>
      <VERS vnumber="3">Tuma asamtai yatsurtiram, Atumíinia siati aishman Eáktárum yurumkan Súsarat tusarum. Pénker wekainia nu, tura neka shuar, Yusa Wakaní pimiutkamu ainia nu achiktarum.</VERS>
      <VERS vnumber="4">Iikia antsu Yus áujkir unuiniakratkir Yusa chichame etserkir wétatji" tiarmiayi.</VERS>
      <VERS vnumber="5">Akatramu tiarmia nuna Ashí aents Enentáimsar pujuarmiayi. Túmainiak Estepankan anaikiarmiayi. Estepansha Yúsan tuke Enentáimtiniuyayi. Tura Yusa Wakanísha pimiutkamuyayi. Chíkich aishmankan anaikiarmiayi, niisha Jiripi, tura Nuyá Purukuru, Nikianúrsha, Nuyá Temun, Parmenassha, Nikiurássha. Nikiurássha Antiukía nunkanmayaitiat Israernancha Ashí umirniuyayi.</VERS>
      <VERS vnumber="6">Tura nu siati aishmankan Jesusa akatramurin itiariarmiayi. Táarmatai, akatramusha, Yus áujtusar, anaikiaji tusar Múuknumsha ni uwejen awantsarmiayi.</VERS>
      <VERS vnumber="7">Túrasha Yusa chichamenka tuke pampanki wémiayi. Nui Jerusarénnumsha Yus-shuar ti kawenkarmiayi. Tura imia Israer-patrisha Untsurí Yus-Chichaman umiriarmiayi.</VERS>
      <VERS vnumber="8"> Estepansha Yusa waitnenkartutairi pimiutkamuyayi. Tura Yusa kakarmarisha pimiutkamuyayi. Tuma asa aentsti Túrachminian shuar írunmanum Túramiayi. Nu shuar Yusa kakarmarin nekaawarat tusa Túramiayi.</VERS>
      <VERS vnumber="9">Israer-shuar iruntai jea, ni naari Ankantin, ámiayi. Nuyá aishmansha tura Serini nunkanmaya aishmansha, tura Chíkich nunka Arijiantrianmayasha, Serisianmayasha, Asianmayasha, Tímian Estepanjai áujmatsatai tusar Káutkarmiayi.</VERS>
      <VERS vnumber="10">Estepan Yusa Wakaní nekatairijiai Tímianak Chicháa asamtai, nu aishman Estepanjai inkiunaikiar nupetkataj Tukamá tujinkiarmiayi.</VERS>
      <VERS vnumber="11">Tuma asamtai suiir Enentáimtuiniak Chíkich aentsun Estepankan tsanumprurarat tusar Eákarmiayi. Estepan Muisaisnasha Yúsnasha yajauch áujmatui, titiarum tusar akikiarmiayi.</VERS>
      <VERS vnumber="12">Penké aentsun, tura uunt ainia nunasha, jintintin ármia nujaisha chichaman Júsar yajauch Enentáimtikrarmiayi. Tura Estepankan Jintiá akirtuawar achikiarmiayi. Túrawar Israer-shuar naamka matsamarmia nui Júkiarmiayi.</VERS>
      <VERS vnumber="13">Tura wait chichamtinian itiarmiayi. Niisha taar chicharainiak "Yusa Uunt Jeen ti pénker ana nu, tura Yusa akupkamurincha ju Estepan tuke yajauch chicharui, tiarmiayi.</VERS>
      <VERS vnumber="14">Nú arantcha ju Estepan Tímia nu antukji, tiarmiayi. Estepan chichaak "Nasarétnumia Jesuska Yusa Uunt Jeen Sáaktiatui, tura Nuyá Muisais iin ikiurtamkimiaj nunasha Yapajiáttawai" Tímiayi. Nusha Estepan Tímia nu antukji" tiarmiayi. Tura nunasha penké ántar tsanumprurarmiayi.</VERS>
      <VERS vnumber="15">Nuyasha Ashí Israer-shuar naamka iruntramunam pujuarmia nu Estepankan iiyaj Tukamá ni yapin nayaimpinmaya suntara yapiya Nuní iiran Wáinkiarmiayi.</VERS>
    </CHAPTER>
    <CHAPTER cnumber="7">
      <VERS vnumber="1"> Tuma Wáiniak Israer-patri uuntri Estepankan aniasmiayi "Ju tuinia nu nekaskait?" Tímiayi.</VERS>
      <VERS vnumber="2">Tutai niisha aimkiamiayi "Winia uuntrutirmesha, yatsurtirmesha anturtuktarum. Ii Waantu Yusri ii Uuntrín Apraáman wantintiukmiayi. Apraámka Misiuputámia-Kartea nunkanam pujai, Aran nunkanam wéatsain, nui wantintiukmiayi.</VERS>
      <VERS vnumber="3">Tura wantintiuk Tímiayi "Ame nunkemsha áminiurmesha ikiukim nunka Wi iniaktustatjamena nui Wetá" Tímiayi Yus.</VERS>
      <VERS vnumber="4">Tutai Apraám Misiuputámia-Kartea nunkan ikiuki Aran nunkanam pujustaj tusa wémiayi. Nuyá ni Aparí jakamtai "Arant Wetá" Tímiayi Yus. Nuna taku ju nunkan ii pujajnia jui pujsamiayi.</VERS>
      <VERS vnumber="5">Túrayat nunkan ishichkisha Súsachmiayi ju nunkanam. Antsu "Ukunam amastatjai. Ame jakakmin ame uchirmin susattajai" Tímiayi. Tura Apraama Uchirí penké atsan Nuní Tímiayi Yus.</VERS>
      <VERS vnumber="6">Nuyasha Yus Tímiayi "Ame uchirmesha írara Núnisaran Chíkich nunkanam pujusartatui. Nuisha emetamu itit awajtai pujuartatui. Kuatru Siántu (400) Uwí, Tímianu Uwí Wáitsartatui, Tímiayi.</VERS>
      <VERS vnumber="7">Túrasha, Wi Asutiáttajai ame Shuárumin Wáitkia Núnaka, Tímiayi. Túram Nuyá Nú nunkanmaya Shiákartatui. Tura Winia Enentáimtursartatui Jú nunkanam' Tímiayi.</VERS>
      <VERS vnumber="8">Yus tuke Apraámnasha chicharuk `Yamaikia Wíi-shuar asarum tsupirnaktiniaitrume. Tuma asam amesha uchiram aishmankach akiiniamtai, Wi Tímiajna Núnismek, Sirkunsisiún tutai, shunichiri nuape tsupirkata, Tímiayi. Tura Chícham Wi yamaikia ámijiai najanaj nu nekas uminkatniuiti tusam nusha Túrata" Tímiayi Yus. Tuma asamtai ni Uchirí Isak akiiniamtai, uchu tsawant nankaamasmatai, Apraám niin tsupirkamiayi. Tura Isaksha ukunam ni tuse (12) uchirin ii uuntri armia nunasha Nútiksan Túramiayi.</VERS>
      <VERS vnumber="9">Tura niisha ni yachin Jusen suiir iiyarmiayi. Túmainiak Ejiptu nunkanam Júkiarat tusar surukarmiayi. Túrasha Yus némarkauyayi.</VERS>
      <VERS vnumber="10">Tuma asa, Ashí ni itiurchatriinia uwemtikramiayi. Tura waitnenkartutairincha nekatairincha susamiayi. Tuma asamtai Ejiptunam uunt akupin Paraún Ejiptu nunkaa akupniuri ajasat tura ni jeen Wáinniuri ajasat tusa anaikiamiayi."</VERS>
      <VERS vnumber="11">`Tímiatam tsuka tura itiurchatcha ámiayi Ejiptu Núnkanam. Tura jui Kanaan nunkanmasha Núnisan ámiayi. Tuma asamtai ii uuntri yurumkan penké Wáincharmiayi.</VERS>
      <VERS vnumber="12">Tura Jakup, Ejiptunam yurumak ikiusma awai taman antuk ni Uchirín akupkarmiayi. Túrasha wekaicha wearmiayi. Wats, ii uuntriniun ujaajrume.</VERS>
      <VERS vnumber="13">Tura ii uuntri atak Ejiptunam wéenak Jusesha, Wíitjai takui ni yachi Jusen nekaawarmiayi. Tura Jusé "Yatsur ainiawai" takui Paraun, antuk "au shuarapitia" Tímiayi.</VERS>
      <VERS vnumber="14">Nuyanka Jusé ni yachin chicharuk "Apar itiatarum uchirtuk" Tímiayi. Nu shuarsha Untsurí, setenta senku (75) matsamarmiayi.</VERS>
      <VERS vnumber="15">Nuní tutai Jakupsha ni shuarijiai Ejiptunam pujustai tusar wearmiayi. Tura ukunam Nú nunkanman jakamiayi. Tura ni uchirisha ii uuntri ainia nu, Núnisaran Nú nunkanman Jákarmiayi.</VERS>
      <VERS vnumber="16">Tura atak ukunam ni shuari Sikiam nunkanam ni ukunchin Júkiar iwiarsarmiayi. Kame Sikiam nunkanam Apraámka yaunchu Játsuk Amura Uchirí nunken sumakmiayi. Túramtai nui iwiarsarmiayi' Tímiayi.</VERS>
      <VERS vnumber="17"> `Yus, Apraáman chicharuk "Nekas wi susattajme" Tímiania Nú tsawant jeatemamtai, Ejiptu nunkanam Israer-aents pampanki ti kawenkarmiayi.</VERS>
      <VERS vnumber="18">Nu tsawantincha Ejiptunam Chíkich akupin naamka ámiayi, tura Jusen nekaachmiayi nii.</VERS>
      <VERS vnumber="19">Nu akupin ii yaunchu uuntrin anankawar yajauch awajiarmiayi. "Atumí Uchirí Kuírchich ana nu ajapa ikiuktiarum" tu wémiayi. Pampankarain tusa Tímiayi.</VERS>
      <VERS vnumber="20">Tiri iniaisamunam Muisais akiiniamiayi. Muisaisnaka Yus shiir Enentáimtimiai. Tura ni Nukurí menaintiu nantu takusmiayi.</VERS>
      <VERS vnumber="21">Tura Nuyá ajapa ikiuktin jeamtai Entsá apujsamiayi. Uunt Paraunka nawantri Muisaisan wainiak jukimiayi. Achik, ni uchirinia Tímiatrusan Jukí tsakatmarmiayi.</VERS>
      <VERS vnumber="22">Tuma asa Muisais Unuimiátrauyayi Ashí Ejiptu aents nékarmia nuna. Túramurisha chichamesha kakarmauyayi.'</VERS>
      <VERS vnumber="23">Estepan tuke étseruk juna Tímiayi: `Nuyá Muisais kuarenta (40) Uwí takaku asa Israer aentsun iyutaj tusa wakerimiayi, ni shuari asamtai.</VERS>
      <VERS vnumber="24">Nuyá we Ejiptunmaya aishman ni shuarin Máatasa pujurun Wáinkiamiayi. Tura Muisais ni shuarin ayamprak Ejiptunmaya aishmankan Máamiayi.</VERS>
      <VERS vnumber="25">Wíi turamujai Yuska Israer-aentsun uwemtikrattawai, tu nekaamiayi Muisais, Yus timia asamtai. Tura Israer-aencha aintsaran nékainiawai tu Enentáimsamiayi. Túrasha ninkia nekaacharmiayi.</VERS>
      <VERS vnumber="26">Kashin tsawar Muisais ni shuari Jímiar maani pujuinian Wáinkiamiayi. Tura nawamnaikiarat tusa "Urukamtai nuamtak yatsumjaisha yajauch awajniarum?" Tímiayi.</VERS>
      <VERS vnumber="27">Tutai emka nankaama nu Muisaisan Kárut Shitiá "Ya amincha ii akuptamin tura ii chichartamin anaitiamkamam?</VERS>
      <VERS vnumber="28">Winiasha Maantuátaj tusam wakeramek, yau Ejiptunmaya aishman Máamamna Nútiksamkea?" Tímiayi.</VERS>
      <VERS vnumber="29">Nuna antuk Muisaiska Matian nunkanam pisar, Nú nunkanam kuarenta (40) Uwí yajaya aintsan pujumiayi. Nú nunkanam pujus, nuatak, Jimiará uchin yajutmarmiayi.</VERS>
      <VERS vnumber="30"> `Kuarenta Uwí nankaamas, nu atsamu nunkanam Senai Náinnium Tíjiuch Yusa suntari nayaimpinmaya taa Muisaisan wantintiukmiayi. Numi uchich ukat-ukatin keamunam wantinkiamiayi.</VERS>
      <VERS vnumber="31">Muisais, nuna kean wainiak ashamkamiayi. Tura weantuk iistaj Tukamá Uunt Yusa chichamen antukmiayi.</VERS>
      <VERS vnumber="32">Yus Tímiayi "Wiitjai Yus. Ame uuntrumi Apraáma Isaka, Jakupa Yúsrintjai" Tímiayi. Tutai antuk Muisaiska ti kuraimiayi sapijin. Tura iistinian tujinmiayi.</VERS>
      <VERS vnumber="33">Nuyá Uunt Yus Tímiayi "Uuntrun shiir awajsataj tusam, ame sapatrum ukuinkiam ikiuktia, wajamna nui Wi pujakui.</VERS>
      <VERS vnumber="34">Nuyá nekaata, Tímiayi. Wíi-aents Ejiptunam Wáitias pujuinia nuna Wáinkiajai. Tura uutainia nunasha antukjai. Tuma asamtai uwemtikrataj tusan tarajai. Wats, akupkatjame ámin. Ejiptunam waketkitia" Yus Tímiayi Muisaisan.'</VERS>
      <VERS vnumber="35">Estepan tuke étseruk: `Ju Muisaisan ni shuari "Ya amincha ii akuptamin tura ii chichartamin átinniasha anaitiamkamam?" tiarmia nuna Yuska akupniun anaik uwemtikrarat tusa awainki akupkamiayi. Numiniam ni suntari wantintiukmia nuna chichamejai Yuska Muisaisan akupkamiayi, Tímiayi.</VERS>
      <VERS vnumber="36">Muisaisaiti Israer-aentsun Ejiptunmayan uwemtikramia nu. Yusa kakarmarin nekaawarat tusa, aentsti Túrachminian Untsurín Túramiayi Ejiptu nunkanam. Nuyá Kapaantin Nayaantsanmasha, tura Nuyá kuarenta (40) uwitin atsamunam pujuiniaisha ti kakarman iniaktusmiayi.</VERS>
      <VERS vnumber="37">Jú Muisaisak Israer-shuaran chicharuk "Atumíinianak etserniun Yus ukunam anaikiattawai, winia anaitiukma aintsan. Tuma asamtai nu shuarsha umirkamniuram" Tímiayi.</VERS>
      <VERS vnumber="38">Jú Muisais Israer-aentsjai atsamunam pujumiayi. Senái nainnium Yusa suntari Níijiaisha pujumiayi. Tura Muisaiska ii uuntrijiai pujumiayi. Níiyaiti iwiaaku pujustin chichaman sunasmia nu. Iin ujatmaktinian sunasmiayi.'</VERS>
      <VERS vnumber="39">`Túrasha ii yaunchu uuntri Muisaisan umirkatniun nakitiarmiayi. Aaniuk Imiá umirtaint tusar Ejiptunam waketkitniun wakeriarmiayi.</VERS>
      <VERS vnumber="40">Túmainiak Muisais Yusjai chichastajtsa Murá wématai nu shuar Muisaisa yachin Arunkan tiarmiayi "Ii yusri Najanatá, ii nemarsatin. Aaniusha Muisaissha Ejiptunmaya iin juramkiyatcha Tútsuk weruma" tiarmiayi.</VERS>
      <VERS vnumber="41">Nuyá Wáakachia aaniun najanawarmiayi. Túrawar, Júiti ii yusri tusar, kuntinian maantuawarmiayi, nu susatai tusar. Tura ni uwejejai najanamun iisar ti wararsarmiayi.</VERS>
      <VERS vnumber="42"> Nuna Túruinian Wáiniak Yus, iniaisajai taku, niiya kanakmiayi. Nii wakerak yaan tikishmatrarti, Tímiayi. Tuma asamtai, yaunchu Yusa etserniuri Juní aarmiayi: ""Israer-aentsu, kuarenta (40) uwitin atsamunam wekaimiarmena nui, Winiak kuntin maanturtuamarum? Winia surustai tusarum penké Túrachurme, Tímiayi Yus.</VERS>
      <VERS vnumber="43">Antsu, Muruk naartin ántar-yusa pujamurin jukimiarme. Tura Chíkich ántar-yussha, ni naari Rempan, yaa aanin najanarum nusha jukimiarme. Júkin asakrumin Atumí nunkeya jukin, Tímiai Papirúnia nunkan nankaiki akupkatjarme" Tímiayi Yus." Nuní aarmaiti' Tímiayi.</VERS>
      <VERS vnumber="44">Estepan tuke étseruk: `Yus Muisaisan Tímiayi "Wi akupeamu chicham ikiunsatin Jeá aaniun Wi iniaktusjamna Tímiatrusmek atsamunam Najánatá" Tímiayi. Tutai Muisais Yus Tímianak umikmiayi. Nu jean ii uuntri yaunchu takaku ármiayi.</VERS>
      <VERS vnumber="45">Nu jean ni uchiri akintkiar akintkiar wearmiayi. Ukunam, Jú nunka achiktin jeamtai, Yuska Kapitián Jusuejai Jú nunkanmaya aentsun jiiki akupkarmiayi. Tura ii uuntri Kapitián Jusuejai winiarmia nu, nu jeancha Jú nunkanam itiarmiayi. Tura Tawit uunt akupin Náamtsain, ii uuntrisha nu jean takaku ármiayi.</VERS>
      <VERS vnumber="46">Kame Yus Tawitian Yájau Enentáimtichmiayi. Tuma asamtai Tawit Yus shiir pujustinian jean jeamtinian seamiayi.</VERS>
      <VERS vnumber="47">Túrasha antsu Tawitia Uchirí Sarumún Yusa jeen jeammiayi.</VERS>
      <VERS vnumber="48">Túrasha aents jeammanuman Uunt Yus pujuschamniaiti. Jes, yaunchu Yusa etserniuri Yus Tímia nuna aarchamkia.</VERS>
      <VERS vnumber="49">Juna aarmiayi: "Nayaimpikia winia pujutairuiti. Nunkanmasha nawer tarimiui. Warí jea najatruatai tusarmea tarum? Tímiayi Uunt Yus. Tura Wi ayampratniusha, tui aa?</VERS>
      <VERS vnumber="50">Wiki winia uwejrujain Ashí najanachmakiaj" Tímiayi.'</VERS>
      <VERS vnumber="51"> Estepan tuke étseruk: `Tura átumka Israer-shuartirmeka Atumí Enentáijiai tuke umichuitrume. Atumí kuishisha weaktsui tura Yus nékachua Núniniaitrume. Yusa Wakaníjiaisha tuke nemasnaikiaitrume. Tura Atumí yaunchu uuntrijiai métek Túrarme' Tímiayi.</VERS>
      <VERS vnumber="52">`Iisia, Atumí uuntrisha Yusa etserniurin tuke kajerin ármiayi, Tímiayi. Tura Nú arant Atumí uuntrisha Tunaarincha Tátatui tu etseru wekaan, Máacharmakia. Jes, Nútiksarmek yamaisha, Tunaarincha Támania nusha atumek anankarum Máachmakuram, Tímiayi.</VERS>
      <VERS vnumber="53">Tura Yusa suntari nayaimpinmaya Yusa chichamen susamuitiatrum atumsha penké umikchamarme" Tímiayi Estepan.</VERS>
      <VERS vnumber="54"> Israer-aencha Estepan tu chichaamu antukar Imiá kajerkar nain Kátetete awajiarmiayi.</VERS>
      <VERS vnumber="55">Tura Estepansha Imiá Yusa Wakaní pimiutkamuyayi. Tuma asa nayaimpinmaani iimias, Yusa wincharin, tura Yusa untsuurinini Jesusan wajan Wáinkiamiayi.</VERS>
      <VERS vnumber="56">Tumá Wáiniak Israer-aentsun Tímiayi "Núá iiskua, nayaimp uranniun Wáinjai. Tura Jesusan, Aents Ajasu tutaiya nuna Yusa untsuurinini wajan Wáinjai" Tímiayi.</VERS>
      <VERS vnumber="57">Támaitiat niisha kuishin akiriarmiayi, tura achiktai tusar Charáa tiar Ashí wajatkiarmiayi.</VERS>
      <VERS vnumber="58">Túrawar, péprunmaya arant Júkiarmiayi. Tura antuk etserkarmia nu pushirin aikiar, natsa Sauru wajamunam au iisti tusar aeprusarmiayi. Tura Máawartai tusar kayajai tukurarmiayi Estepankan.</VERS>
      <VERS vnumber="59">Tura Estepanka tukamaitiat Yúsan áujsamiayi. Tura áujuk "Uuntru Jesusá, winia wakantrusha jurutkitia" Tímiayi.</VERS>
      <VERS vnumber="60">Tura tikishmar aujuk "Uunta, ju winia Túrutainiana ju makuip" Tímiayi. Tura nuna ti iniais, jakamiayi.</VERS>
    </CHAPTER>
    <CHAPTER cnumber="8">
      <VERS vnumber="1">
      </VERS>
      <VERS vnumber="2">Estepankan Máawarmatai Sauru, pénkeraiti, Tímiayi. Tura aishman Yúsan pénker Enentáimta armiania nu, Estepanka ayashincha iwiarsarmiayi, tura aneenak ti uutiarmiayi. Tura Nú tsawantai Yus-shuaran Jerusarénnum pujuarmia nuna ti kajerkatin nankamnamiayi.</VERS>
      <VERS vnumber="3">Sáuruka Yus-shuaran kajerak ti pataat wémiayi. Túmak nui Jeá Wayá, nui Wayá aishmannasha nuwancha Wáinkianka japiki Jukí sepunam enkeataj tusa Túrimiayi. Tumakui Yus-shuar Jerusarénnumia pisarar Jutía nunkanam, tura Samaria nunkanmasha jeawarmiayi. Jesusa akatramurinkia antsu Jerusarénnuman juakarmiayi.</VERS>
      <VERS vnumber="4"> Túrasha Jerusarénnumia aents pisararmia nu, arant wénaksha tuke Yusa chichamen etserkini yujarmiayi.</VERS>
      <VERS vnumber="5">Tura Jiripi Jerusarénnumia we tura Chíkich péprunam Samaria Núnkanam ámiania nui Jeá, chichaak "Yus anaikiamu ana nu Jesusaiti" tu etsermiayi.</VERS>
      <VERS vnumber="6">Túrakui aents iruntrar Chikichík Enentáijiai Jiripi étsereamun Titiú pujusar antukarmiayi. Yusa kakarmarin nekaawarat tusa aentsti Túrachminian Túrimia nunasha Wáiniarmiayi.</VERS>
      <VERS vnumber="7">Ti Untsurí aents iwianchruku ármia nuna Jiripi nu iwianchin jiirki akuptiarmiayi. Tura íwianch Jíiniainiak kakantar Charáa tiar Jíiniarmiayi. Tura ti Untsurí emearusha shutuapsha pénker ajasarmiayi.</VERS>
      <VERS vnumber="8">Tuma asamtai Nú péprunmayanka Ashí shuar ti warasar pujuarmiayi.</VERS>
      <VERS vnumber="9">Tura Nú nunkanam uwishin Semun pujumiayi. Nuikkia wi ímianaitjai tusa Samarianmaya aentsun ananniuyayi.</VERS>
      <VERS vnumber="10">Tuma asamtai Ashí aents úmamkesar uchichisha, uuntcha, niin anturiarmiayi. Tura tiarmiayi "Ju Semunsha Yusa kakarmarijiai aitkiawai."</VERS>
      <VERS vnumber="11">Tura ti Untsurí Uwí wawekratmarijiai anankarta asamtai, umirkarmiayi nu aents.</VERS>
      <VERS vnumber="12">Túrasha Jiripi Yusa akupeamurin, tura Jesukrístununcha shiir chichaman etserkamiayi. Tura, nuna antukar nuwasha aishmansha umikiar imian wearmiayi.</VERS>
      <VERS vnumber="13">Semunsha imia uwishniuitiat Yus-Chichaman Enentáimtus imianmiayi. Tura Jiripijiai tsanin wekaimiayi. Yusa kakarmarin shuar nekaawarat tusa Jiripikia aentsti Túrachminian Túrimiayi. Nuna Wáiniak Semun ti Enentáimsamiayi.</VERS>
      <VERS vnumber="14"> Tura Jesusa akatramurisha Jerusarénnum pujuarmia nui Samarianmaya aents Yusa chichamen umirainiawai taman nekaawarmiayi. Tuma asamtai Pitruncha Juánnasha Nekáa ikiuutarum tusa akupkarmiayi.</VERS>
      <VERS vnumber="15">
      </VERS>
      <VERS vnumber="16">Tura Samarianmaya Yus-shuarsha aya Uunt Jesusa Náariin imianiarmiayi. Yusa Wakanínkia Tárachmiayi. Tuma asamtai Pítrusha Juanjai nui jeawar Samarianmaya Yus-shuara Enentáin Yusa Wakaní pimiutkarat tusan Yusan áujtusarmiayi.</VERS>
      <VERS vnumber="17">Tura áujsua umikiar Pítiur Juanjai ni uwején Nú Yus-shuaran awantsarmiayi. Nuinkia Yusa Wakaní taramiayi.</VERS>
      <VERS vnumber="18">Jesusa akatramuri uweje awasmanum Yusa Wakaní taramtai, Semunsha nuna Wáiniak, kuitjai nu kakarman sumaktaj, Tímiayi.</VERS>
      <VERS vnumber="19">Tura Jesusa akatramurin chicharuk Tímiayi "Winiasha kuitjai surustarum nu kakaram. Wisha Nútiksanak Nánkamas aentsnum winia uwejur awantsam Yusa Wakaní tarurat tusan tajai" Tímiayi.</VERS>
      <VERS vnumber="20">Tutai Pítiur Tímiayi Semunkan "Ameka Kuítrumjai métek menkakatniuitme. Warí, Yus amaana nu kuitjai sumaktinkiait?</VERS>
      <VERS vnumber="21">Yus esetram Enentáimtachu asam nu Túramu pachistincha penké tujinkiame, Tímiayi.</VERS>
      <VERS vnumber="22">Enentáimprata. Túram Yus seata. Enentáimtamna nuna Yus tsankurtamprashtimpiash.</VERS>
      <VERS vnumber="23">Nékajme, tsaankea aintsan Yapá Enentáimin pimiutramkaiti. Tura tunaarmiin Jinkiámua Núniniaitme" Tímiayi.</VERS>
      <VERS vnumber="24">Tutai Semun aimkiamiayi "Uunt Yus aujtursatarum. Túrutrumna nuna Túrunawaij tusan tajai" Tímiayi.</VERS>
      <VERS vnumber="25">Nuyasha Jesusa akatramuri Jesusa Túramurin Nú aentsun ujakarmiayi. Tura wésar Samaria nunkanam pepru ámunmanka Yus-Chichaman nui etserkiar, nui etserkiar Jerusarénnum waketkiarmiayi.</VERS>
      <VERS vnumber="26"> Tura Yus ni suntarin nayaimpinmayan Jiripincha akuptukmiayi. Niisha chicharuk Tímiayi "Wátskea. Juya jiinkim Jerusarénnumia jintia Enkasa péprunam wea Nuní weme, anaraani Wetá. Nú Jíntiaka atsamu nunkanam nankaamawai' Tímiayi.</VERS>
      <VERS vnumber="27">Tutai Jiripisha wémiayi. Jintiá wesa Itiupianmaya aishmankan Wáinkiamiayi. Nú aishmansha Itiupia nunka akupniurin, ni naari Kantasen takarniuyayi. Kantaseka Núwauyayi. Tura nu aishman ti neka asa nuna Kuítrin iirniuyayi. Nú aishmansha Yúsan áujsataj tusa Jerusarénnum wéu Wáketmiayi.</VERS>
      <VERS vnumber="28">Karetanam enkemar wesa, Yusa etserniuri Isayas aarmia nuna aujki wémiayi.</VERS>
      <VERS vnumber="29">Wats, Jiripi Nú jintianam wéakui, Yusa Wakaní niin Tímiayi "Nú kareta Amayánta."</VERS>
      <VERS vnumber="30">Tura Jiripisha Amayán, Yusa etserniuri Isayasa aarmarin áujun antuk, chicharuk "Aujeamna nu nékamek?" Tímiayi.</VERS>
      <VERS vnumber="31">Tutai Nú aishman Tímiayi "Itiurak nekaataj? Yaki jintintruat?" Tímiayi. Tura antsu iijiai Wetái tusa, Jiripincha enker jukimiayi karetanam.</VERS>
      <VERS vnumber="32">Nu Papí aarman áujmia nu Júuyayi: "Murikiua aitkiasan Jákatniunam Júkiarmiayi. Tura uchich murik, ure Tsúpiram chichaatsna Núnisan niisha chichakchamiayi.</VERS>
      <VERS vnumber="33">Nincha Iniatsárarmiayi. Túrasha penké chichamnaka Tútsuk tsankamakmiayi. Niisha nunkanam iwiaaku Pujá maamu asamtai, yaki nuna áujmatkat~i?" Nuní aarma ámiayi.</VERS>
      <VERS vnumber="34">Kantase takarniuri Jiripin aniasmiayi "Waitneasam turuttia, tu aarma nusha, yana ta? Yusa etserniuri Nínkik Túmama? Chikichnash ta?" Tímiayi.</VERS>
      <VERS vnumber="35">Nuyá Jiripi nu aarman áujtus "Juka Jesusnan tawai" Tímiayi. Tura Nú arantcha Yus-Chichaman ujakmiayi.</VERS>
      <VERS vnumber="36">Nuyá entsa ámanum nankaamak aishman Jiripin chicharuk "Jui Entsá jeaji. Wikia jui imianchamniakaitiaj" Tímiayi.</VERS>
      <VERS vnumber="37">Tutai Jiripisha Tímiayi "Tuke Enentáimjai Jesus nekas Enentáimtakminkia Túramniaitjame." Tutai aishman chichaak "Ee nekasaiti, Jesukrístuka Yusa Uchirínti tajai" Tímiayi.</VERS>
      <VERS vnumber="38">Tura, karetan awajas mai Jíinkiar Entsá wearmiayi. Nui Jiripikia Kantase takarniurin imiaimiayi.</VERS>
      <VERS vnumber="39">Tura kukar Jíinkiarmatai Uunt Yusa Wakaní Jiripinkia jukimiayi. Tuma asamtai Kantase takarniurisha Jiripin Wáinkiachmiayi. Túrasha ninkia waras wémiayi.</VERS>
      <VERS vnumber="40">Jiripisha jeachat Asutu péprunam wantinkiamiayi. Tura Nuyá jiinki péprunam Nuí Wayá, Nuí Wayá Yus-Chichaman etserki we, Sesaria peprunam jeamiayi.</VERS>
    </CHAPTER>
    <CHAPTER cnumber="9">
      <VERS vnumber="1"> Nuna tumai, Jerusarénnum Uunt Jesusan umirkarmia nuna Máataj tusa áujmattan Sáuruka penké iniaichamiayi. Tuma asa Israer-patri uuntri iyutaj tusa werimiayi.</VERS>
      <VERS vnumber="2">Tura jeari Tímiayi "Papí ame naarmijiai aaram surusta. Wi nuna Papí jukin timiai Tamasku péprunam jean, Israer-shuar iruntainiam wayattajai. Túran Nú papijiai Jesusan umirkaru ainia nuna, Nánkamsan achikiartatjai. Túran aishmannasha nuwancha achikian jinkian, jui Jerusarénnum enkeataj tusan ikiaankattajai" Tímiayi.</VERS>
      <VERS vnumber="3">Tura Papí susam Sauru Jintiá wéai, Tamasku péprunam nuntumsai nui aya aneachma nayaimpinmaya Tsáapin jiitsumir téntakmiayi niin.</VERS>
      <VERS vnumber="4">Túrunamtai Sauru Nunká iniaarmiayi. Tura nayaimpinmaya chichaamun antukmiayi. "Sauru, Sauru, Urukamtai yajauch awajtustaj tusam Imiá pataaturam?" Tímiayi.</VERS>
      <VERS vnumber="5">Táman antuk "Amesha, Yáitiam, uunta?" Tímiayi Sauru. Tutai ataksha aimkiamiayi "Wikia Jesusaitjai. Ame pataaturmena Núitjai, Tímiayi. Wíi aents pataatamna nui, amek Enentáimin yajauch awajmamsame, waaka sankanmiak numin ijiuma Núnismek" Tímiayi.</VERS>
      <VERS vnumber="6">Nuyanka Sauru sapijin kuranki Tímiayi "Nuinkia Uunta, wi warinia itiurkat tusamea wakeram?" Tímiayi. Tutai Uunt chichaak "Wajakim weme péprunam Wayatá, Tímiayi. Nui jeawakmin ame Túratamna nuna turamiartatui" Tímiayi.</VERS>
      <VERS vnumber="7">Tura Sáurujai irunar wearmia nu, chichaamun antukarmiayi. Tura aentsnaka penké Wáinkiacharmiayi. Tuma ásar ti ashamkarmiayi.</VERS>
      <VERS vnumber="8">Nuyá Sauru Nunká Tepá nantakmiayi. Tura Wáinmaktaj Tukamá Wáinmakchamiayi. Tuma asamtai Chíkich shuar uwejnum enkekiar Júkiarmiayi Tamaskunam.</VERS>
      <VERS vnumber="9">Nui Jeá menaintiu tsawant iimtsuk tura yurumtsuk penké úmutsuk pujumiayi.</VERS>
      <VERS vnumber="10"> Nui Tamaskunam Yus-shuar Ananías ámiayi. Niin mesekranam Uunt Jesus Tímiayi "Ananíasa." Tutai "Warí wakeram, Uunta?" Tímiayi.</VERS>
      <VERS vnumber="11">Nuyá Uunt Jesus Tímiayi "Wajakim jintia, Naka tutaiya nui Wetá. Nuisha Jutasa jeen jeam, Társunmaya Sáurun eaktaj tusan winijiai, Titiá, Tímiayi. Niisha Yúsan áujuk pujawai.</VERS>
      <VERS vnumber="12">Tura juna mesekranam ipiatkamjai Sáurun. Aishman Wayá ni uwejéjai ántiawai, ataksha iimit tusa. Nú aishmanka ámetme, Ananíasa" Tímiayi Jesus.</VERS>
      <VERS vnumber="13">Táman antuk Ananías chichaak "Túrasha Uunta, ju aishman ame aentsrumin Jerusarénnum ti yajauch awajchakait. Ni yajauch Túramurín ti Untsurí aents ujatainiawai, Tímiayi.</VERS>
      <VERS vnumber="14">Tura yamaisha Israer-patri chicharniun Papirín takakui. Tura nujai ame Náarmin Páchiaj nuna achik jukitiaj tusa Tímiajaisha tarutramji" Tímiayi Ananías.</VERS>
      <VERS vnumber="15">Tutai Uunt Jesus Tímiayi "Aankisha Wetá. Ju aishmankan winia etserniur Atí tusan achikjai Wi. Niisha Israer-shuarchancha tura Kapitiánniasha tura Israer-shuarnasha Wínian etserin átatui, Tímiayi.</VERS>
      <VERS vnumber="16">Tura Sauru winia Náarun Páchia asa ti Wáitsattana Núnaka niin iniaktustatjai" Tímiayi Jesus.</VERS>
      <VERS vnumber="17">Tura Jesus Táman umirak Ananías Sauru pujamunam wémiayi. Tura jeari Wayá uwején awantas Tímiayi "Yatsuru Sauru, Uunt Jesus Jintiá wantintiurmakmamna nusha ame ataksha iimiat tusa, tura Yusa Wakanísha Enentáimin pimiutramkat tusa winia akuptukai" Tímiayi.</VERS>
      <VERS vnumber="18">Nu chichamaik ni jiiya Namaká saepeya aanin iniaarmiayi. Túrunamtai ataksha iimmiayi. Túruna wajaki we imianmiayi.</VERS>
      <VERS vnumber="19">Nuyasha Yurumámiayi. Tura Yurumásha kakaram ajasmiayi. Tura Yus-shuarjai Tamaskunam Wárumchik tsawant pujusmiayi.</VERS>
      <VERS vnumber="20">Nuyanka Sauru Israer-shuara iruntairin Wayá Jesusa Túramurin etserkamiayi. Etseruk Tímiayi "Nekasaiti, ju Jesus Yusa Uchirínti" Tímiayi.</VERS>
      <VERS vnumber="21">Nuna Ashí Anturú pujuiniaka "Ausha urukakua aania? tiarmiayi. Entá ju aishmansha Jerusarénnum Jesusan Enentáimtuinian ti pataatimia Núchakait. Tura Tímiajaisha nuna achik Israer-patri akupniuriin jukitiaj tusa tamia Núchakait" tiarmiayi.</VERS>
      <VERS vnumber="22">Tura Sáurusha sapijmiatsuk etsermiayi. "Ju Jesus nekas aentsun Uwemtikniuiti" tu etsermiayi. Tura ti paant étserkui, Tamaskunmaya Israer-aents, nekaschaiti titiaj Tukamá tujinkiarmiayi.</VERS>
      <VERS vnumber="23"> Tura ukunam, Israer-aents Sáurun maatai tusar chichaman jurusarmiayi.</VERS>
      <VERS vnumber="24">Tura Sáurusha nu chicham jurusman nekamamiayi. Israer-aents pepru Jíinmanum tuke tsawaisha, Káshisha achikiar maatai tusar jintian akirtiarmiayi.</VERS>
      <VERS vnumber="25">Nuna antukar Yus-shuar Sáurun chiiknium kashi enkeawar itiararmiayi. Pepru tanishnum itiarar awemarmiayi.</VERS>
      <VERS vnumber="26">Tura Sauru Jerusarénnum Jeá Yus-shuarjai iruntrattsa wakerimiayi Túrasha ninkia ashamiarmiayi. Sáurusha nekas Yus-shuar ajaschaiti tusar ashamiarmiayi.</VERS>
      <VERS vnumber="27">Túmainiain Pirnapí Jesusa akatramuri matsatmanum jukimiayi Sáurun. Tura nui ejé Tímiayi "Ju Sauru Jintiá wesa Uunt Jesusan Wáinkiaiti. Tura Yus chicharkaiti. Tuma asa Sauru Tamaskunam sapijmiatsuk Jesusa Náarin etserkaiti" Tímiayi.</VERS>
      <VERS vnumber="28">Tura Sauru Jerusarénnum Juákmiayi. Tura Yus-shuarjai irunar pujumiayi.</VERS>
      <VERS vnumber="29">Nuyasha Yus, etserkata tutai, sapijmiatsuk Jesusa Túramurin etsermiayi. Tura Israer-shuar Kriaku chichaman chichau ármia nu, nui pujuarmiayi. Sáurusha nu shuarjai áujmatsarmiayi. Túrasha nu shuar Sáurun itiur Máatjik tusar chichaman juriarmiayi.</VERS>
      <VERS vnumber="30">Tura Yusai yachi ármia nu, chicham jurusman nekaawarmiayi. Neka ásar Sáurun Sesaria peprunam Júkiarmiayi. Tura nuyasha Tarsu péprunam akupkarmiayi.</VERS>
      <VERS vnumber="31">Tura Jutíanmaya, Kariréanmayasha, Samarianmayasha Yus-shuar shiir Tímiajnisan ajasar kakaram ajasarmiayi. Yúsan ashamainia ásar, tura Yusa Wakaní yayamu ásar kawenki kawenki wearmiayi.</VERS>
      <VERS vnumber="32"> Tura Pítiur Yusai yachi armiania nui Iráa wekaimiayi. Wekaak Yus-shuar Rítianam matsamarmia nuisha iraumiayi.</VERS>
      <VERS vnumber="33">Nuisha Rítianam Jeá aishmankan Eneas Náartinian Wáinkiamiayi. Niisha emearu asa wekaicha uchu Uwí aya tépenuyayi.</VERS>
      <VERS vnumber="34">Tura Pítiur chicharuk "Eneasa, Jesukrístu Tsuármawai. Nantaktia. Tura esekmatairam iwiarata" Tímiayi. Tutai Eneas nu chichamaik nantakmiayi.</VERS>
      <VERS vnumber="35">Nuna Túman Wáinkiar Rítianmaya aents tura Sarunmaya aencha Enentáimprar Uunt Yusan nemarsarmiayi.</VERS>
      <VERS vnumber="36"> Túrasha Jupe péprunam nuwa Yus-shuar pujuyayi, ni naari Tapitia. Tura nusha Kriaku chichamjainkia Túrkas tuiniawai. Nu nuwasha nui pujus tuke pénker Túriniuyayi. Tura niisha Nútiksan yai wémiayi.</VERS>
      <VERS vnumber="37">Nu tsawantinik Túrkas sunkuran jateemak jakamiayi. Túrunamtai ayashin nijiarar Yakí tesaamunam aepsarmiayi.</VERS>
      <VERS vnumber="38">Jupe péprusha Rítianmaya Tíjiuch ámiayi. Júpenmaya Yus-shuar Rítianam Pítiur pujan nekaawar Jimiará aishmankan akatrar akupkarmiayi, Júpenam wari Winití tusar.</VERS>
      <VERS vnumber="39">Nui tutai Pítiur niijiai wémiayi. Tura Támatai jaka tepemia nui Awayáwarmiayi. Nui wayamtai waje pujuarmia nu uutkiar Pítrun téntakarmiayi. Túrawar pushirin, Túrkas iwiaaku pujus najankamia nuna iniaktusarmiayi.</VERS>
      <VERS vnumber="40">Nuyanka Pítiur aa akupkarmiayi Ashí. Tura niisha ninki tikishmar Yúsan áujsamiayi. Nuyasha nuwan jaka tepaan iis Tímiayi "Tapitia nantaktia." Tutai niisha iimi Pítiur wajaan Wáiniak nantaki pujusmiayi.</VERS>
      <VERS vnumber="41">Tura Pítrusha nuwan uwejnum achik awajkimiayi. Tura iniais Yus-shuar ármia nuna tura wajencha untsukar Túrkas iwiaaku ajasun iniaktusarmiayi.</VERS>
      <VERS vnumber="42">Nu Túrunamun Ashí aents Jupe péprunmaya nekaawarmiayi. Túrawar Untsurí aents Uunt Jesusan umirkarmiayi.</VERS>
      <VERS vnumber="43">Tura Pítruka Jupe péprunam Untsurí tsawant nuapen-iwiarin Semunka jeen pujusmiayi.</VERS>
    </CHAPTER>
    <CHAPTER cnumber="10">
      <VERS vnumber="1"> Sesaria péprunam Kurniriu naartin suntara Kapitiántri pujumiayi. Ni suntari Itiaria nunkanmaya ármiayi.</VERS>
      <VERS vnumber="2">Nu Kapitián Kurniriu ni shuarijiai, Yuska nankaamantuiti, tu Enentáimtiarmiayi. Tuma ásar Yúsan Enentáimtin ármiayi. Tura Nútiksan Kuítniasha takakchan Yáintaj tusa Israer-shuaran Súuyayi. Tura tuke tsawant Yúsan áujtiniuyayi.</VERS>
      <VERS vnumber="3">Chíkich tsawantai, nantu aanku ajasai Kurniriu iimiarmiayi. Yusa suntari Yus nayaimpinmaya akupkamu, ni pujamunam Utuá "Kurniriuá" Tímiayi.</VERS>
      <VERS vnumber="4">Kurniriuá tutai, Yusa suntarin ashamak iimia pujumiayi. Tura "Warimpiait, Uunta?" Tímiayi. Tutai Yusa suntari Tímiayi "Ame seamun Yus anturtamkai. Tura atsumainia nu yayakmin Yus shiir Enentáimturmawai' Tímiayi.</VERS>
      <VERS vnumber="5">Tura Yusa suntari Kurniriun tuke chicharuk "Wats, áminiuram Júpenam akupkata. Semun, Chíkich naari Pítiur, Tatí tusam akuptukta, Tímiayi.</VERS>
      <VERS vnumber="6">Nu Semunsha Chíkich Semunjai pujawai. Nuka nuapen-iwiarin Semunkaiti. Tura ni jeesha nayaantsanam ayaamach pujawai, Tímiayi. Nui jeawakmin, ame Túratamna nuna Semun Pítiur turamtatui" tinia ikiukmiayi.</VERS>
      <VERS vnumber="7">Tura Yusa suntari waketkimtai, Kurniriuka ni takarniurin Jímiaran itiamiayi. Tura suntaran chikichkiniak nemarsat tusa itiamiayi. Nu suntar ni írutramuriyayi. Tura Yúsan Enentáimtiniuyayi.</VERS>
      <VERS vnumber="8">Kurniriusha ni Túrunamurin Ashí Ujáa-Já awajas Jupe péprunam akupkarmiayi.</VERS>
      <VERS vnumber="9"> Kashin tsawantai Kurniriu suntari Júpenam nuntumsarai, tutupin ai Pítiur jea Yakí Wáakunam Yúsan áujsatajtsa wakamiayi.</VERS>
      <VERS vnumber="10">Pítrusha ti tsukamak Yurumátaj tusa wakerimiayi. Túrasha yurumkan iniarainiai Pítiur íkiajtiusmak,</VERS>
      <VERS vnumber="11">nayaimp uranmianum wankaram tarachia aanin tura nuna tsakarin jinkiakman Tárun Wáinkiamiayi.</VERS>
      <VERS vnumber="12">Nu tarachnium yajasma irunmiayi. Wekainiusha, nanamtincha, tura napisha enkemiarmiayi.</VERS>
      <VERS vnumber="13">Tumai Yus Pitrun chicharuk "Pitru, wajakim maam yuata" Tímiayi.</VERS>
      <VERS vnumber="14">Tutai Pítiur Tímiayi "Atsá Uunta. Ii Israer-shuartikia yajauch yajasma ainia nu tura Yúatin surimkiamu ana nuka penké Yúchaitji. Tuma asamtai Júnaka wikia yuashtatjai" Tímiayi.</VERS>
      <VERS vnumber="15">Túrasha Pitrun atak Yus chicharuk "Wi, pénkeraiti, Tájana nu, yajauchiiti, tiip" Tímiayi.</VERS>
      <VERS vnumber="16">Nuka Menaintiú Túrunamiayi. Tura nuyasha tarach ataksha nayaimpiniam wakamiayi.</VERS>
      <VERS vnumber="17">Nuna Túrunan Wáiniak Pitiur wariniak aaniuncha Wáinkiaj tusa Enentáimia pujai Kapitián Kurniriu ayakma armia nu, anintruiniak jeawariayi.</VERS>
      <VERS vnumber="18">Tura jeawar kakantar untsummiar "Semun, Pítiur, juin Pujá?" tiarmiayi.</VERS>
      <VERS vnumber="19"> Tura Pítruka iimiarmarin tuke Enentáimia pujai Yusa Wakaní chichaak "Menaintiu aishman untsurmainiawai, Tímiayi.</VERS>
      <VERS vnumber="20">Wajakim akaikim arantutsuk au nemariarta, Wi akupkamu asamtai" Tímiayi.</VERS>
      <VERS vnumber="21">Nuna antuk Pítiur taramiayi. Tura aishmankan Kurniriu akupkamia nuna wajainian Wáiniak "Wiitjai Pítiur. Atum eatrumna Núitjai. Warí tarintrum?" Tímiayi.</VERS>
      <VERS vnumber="22">Tutai niisha tiarmiayi "Iisha Kapitián Kurniriu akupkamu taji. Kurniriuka aishman pénkeraiti. Yúsan Enentáimtiniaiti. Tura Israer-aencha niin shiir Enentáimtuiniawai. Níiya winiaji, tiarmiayi. Kame nuik, Yusa suntari, nayaimpinmaya akupkamu, ii Kapitiántrin Tímiayi "Pitrun Untsukát akupkata. Nii Tatí. Tura nii Títiatna nu pénker anturkata" Tímiayi. Nuna ii Kapitiántrin takui iisha winiji" tiarmiayi.</VERS>
      <VERS vnumber="23">Tutai Pítiur Jeá Awayámiayi. Tura nu kashi nui kanararmiayi. Kashin tsawarar Pítiur niijiai wearmiayi. Túrasha Júpenmaya Yus-shuarsha niin nemariarmiayi.</VERS>
      <VERS vnumber="24">Nuyá tsawarar Sesaria péprunam, Kurniriu Nákamun jeariarmiayi. Kurniriuka ni shuarin tura ni nekas amikrin, nekaatarum tusa untsuk ikiaankamiayi.</VERS>
      <VERS vnumber="25">Tura Pítrusha jeamtai Kurniriu aa jiintiuki Pitrun tikishmatramiayi.</VERS>
      <VERS vnumber="26">Túrasha Pítiur awajki Tímiayi "Wajaktia. Wisha aya aentsketjai. Amea Núnisketjai" Tímiayi.</VERS>
      <VERS vnumber="27">Tura chichasar Jeá wayawarmiayi. Tura Wayá, Untsurí aents matsatun Wáinkiamiayi.</VERS>
      <VERS vnumber="28">Nuyá Pítiur chichaak Tímiayi "Amikrua, atumsha nékarme. Iin Israer aentstinkia, Chíkich aentsjai pachiniarchatniuitrume, tura ni jeencha wayashtiniaitrume iin jintintramin turamainiaji, Tímiayi. Túrasha Yuska ni Enentáimsamurin Wíniaka paant iniaktursayi. Túmaitkiui wikia Nánkamas aentsun yajauchiiti, tura auka wapikiaiti, Tíchamniaitjai, Tímiayi.</VERS>
      <VERS vnumber="29">Tuma asamtai, untsurkurmin, Páchitsuk winimjai. Túmaitkiui nekaataj tusan wakerajai. Urukamtai untsurkamarum?" Tímiayi.</VERS>
      <VERS vnumber="30">Tutai Kurniriu Tímiayi "Kuatru tsawant nankaamasai tura nantusha juni ai, wikia yurumtsuk Yúsan áujsamjai, kiarai áujsatin ana nuna. Túran chichai, aishman, ni entsatairi wincharpatniun, naka wajatran Wáinkiamjai, Tímiayi.</VERS>
      <VERS vnumber="31">Niisha chichartak turutmiayi "Kurniriu, Yus ame áujman anturtamkayi. Tura shuar atsumainia Yáinmamna nunasha nekarmayi, turutmiai, Tímiayi.</VERS>
      <VERS vnumber="32">Tuma asamtai, Jupe péprunam akatramuram akupkata. Semun Pítrun Itiatí. Nu Semun Pítrusha, Chíkich Semunjai pujawai. Nuapen-iwiarin Semunkaiti nuka. Tura ni jeesha nayaantsanam ayamach pujawai. Niisha taa ámin chichartamkattawai" turutmiai, Tímiayi.</VERS>
      <VERS vnumber="33">Túrutkui, wi umikian aentsun Wárikmasan ámin akuptukjame utitia tusan. Tura nékasen taume. Tuma asamtai iisha jui Yus iimmianum pujuiniaji. Tuma asamtai, Ashí Uunt Yus ámin au ujakarta Túramna nu, iisha antuktai tusar pujaji" Tímiayi Kurniriu.</VERS>
      <VERS vnumber="34"> Nuyá Pítiur chichaak "Ayu. Yus iimmianum Ashí aents métekrak ainiawai nekas nékajai, Tímiayi.</VERS>
      <VERS vnumber="35">Antsu Ashí nunkanam Nánkamas aents Yúsan umirak pénker tura nuna, Yus Nú aentsun shiir Enentáimtawai, Tímiayi.</VERS>
      <VERS vnumber="36">Yuska shiir chichaman Israer-aentsun akuptukmiayi. Nui chichaak "shuar Jesukrístu naarin Páchiakka, Yusjai nawamnaikiatin átiniaiti, Tímiayi. Nú Jesukristu Ashí shuara Uuntrinti' Tímiayi Yus.</VERS>
      <VERS vnumber="37">Túrasha Kariréa nunkanam nankamak Ashí Israer nunkanam Túrunamia nu paant nékarme. Imiakratin Juan imiaak etserak amukmia Nú tsawantin nankamamiayi.</VERS>
      <VERS vnumber="38">Tura jusha nékatsrumek, Tímiayi. Nasarétnumia Jesus, Yus Anaikiamu asa, Yusa Wakaní kakarmarijiai pénker Túriniuyayi. Iwianchruku Wáitias pujuarmia nuna pénker awajsamiayi. Yus Niin pujurma asa Ashí nuna Túriniuyayi.</VERS>
      <VERS vnumber="39">Tura Israer-aents matsatkamunam tura imia Jerusarén péprunmasha Jesus Túramia nu, iisu asar, iisha étsereaji. Tura ayu, Niin achikiar Krúsnum Máacharmakia, Tímiayi.</VERS>
      <VERS vnumber="40">Tura menainti tsawant jeamtai Yus Niin iniantkimiayi. Tura ataksha iwiaintiurtamkachmakaj~i, Tímiayi.</VERS>
      <VERS vnumber="41">Ashí aentsnumka wantinkiachmiayi. Antsu íniak nuik, etserin atarum tusa Yus achirmakmiaj Nú aentstiniak wantintiurmakmiaji, Tímiayi. Au nekas jakamunmaya nantakmiatai iisha Niijiai tsaninkiar Yurumámji, Tímiayi.</VERS>
      <VERS vnumber="42">Tura Jesussha iin akuptamkaitji. Jesuska "Wiitjai Yus Anaikiamun, Tímiayi. Ashí aentsun, juka makuumawai, Túrasha juka makuumatsui, Wiki Títiniaitjai. Kame Ashí aentsun, jaka ainia nuna tura iwiaaku ainia nunasha, Wíkiitjai nuna Títinian" Tímiayi Jesus. Nusha átum werum ujatruktarum, Jesus turammaji, Tímiayi.</VERS>
      <VERS vnumber="43">Ya shuarak Jesusa Náarin pachia Nú shuarnaka tunaarin tsankurattawai, nuna Ashí Yúsnan etserniusha yaunchu etseriarmiayi" Tímiayi.</VERS>
      <VERS vnumber="44"> Tura Pítiur tuke chichaak pujai, tura chikichcha Antúu pujuiniai Yusa Wakaní tarurarmiayi.</VERS>
      <VERS vnumber="45">
      </VERS>
      <VERS vnumber="46">Tuma ásar ankant ankant Chíkich chichamjai chichasarmiayi. Túmainiak, Yus ti pénkeraiti, tiarmiayi. Tura Israer-shuar, Yus-shuar armia nuka Pítrujai Táarmia nu, nuna antukar ti Enentáimsarmiayi. Maa, Yusa Wakanísha Israer-shuarcha ainia nunasha tarurcharaik, tu Enentáimsarmiayi</VERS>
      <VERS vnumber="47">Túmakui Pítiur chichaak "Yaki surimkiat ju aents imiantinian? Warí nincha ínia aintsan Yusa Wakaní tarurcharaik" Tímiayi.</VERS>
      <VERS vnumber="48">Nuyá Pítiur, Jesukrístu Náariin imiantiarum tusa akupkarmiayi. Tura nuyasha Pitrunka, niijiai ishichik tsawant pujustinian seawarmiayi.</VERS>
    </CHAPTER>
    <CHAPTER cnumber="11">
      <VERS vnumber="1"> Israer-shuarchasha Yusa chichamen umirkarai Táman Jesusa akatramurisha tura Jutíanmaya Yus-shuarsha antukarmiayi.</VERS>
      <VERS vnumber="2">Túmainiak Pítiur Jerusarénnum jeamtai, Israer-shuar Yus-shuar ármia nu chichainiak</VERS>
      <VERS vnumber="3">"Urukamtia Israer-aents ainiachusha iyumam? Tura aujai tsaninkiam urukamtai Yurumámum?" tiarmiayi.</VERS>
      <VERS vnumber="4">Tutai Pítiur Ashí Yámankamtaiknumia Túrunamun ujakmiayi.</VERS>
      <VERS vnumber="5">Chichaak Tímiayi "Wikia Jupe péprunam pujumjai. Tura nui Yusan auju pujusan iimiarmajai. Tura wankaram tarachia aanin kuatru tsakarin jinkiakma, nayaimpinmaya Táarun Wáinkiamjai. Tura wi pujamunam jeartimiai, Tímiayi.</VERS>
      <VERS vnumber="6">Tura nui iiyaj tukaman init yajasman, napincha, nanamtinniasha enketainian Wáinkiamjai, Tímiayi.</VERS>
      <VERS vnumber="7">Tura chichaman antukmajai "Pitru wajakim maam yuata" Túrutun antukmajai, Tímiayi.</VERS>
      <VERS vnumber="8">Túrutkui "Atsá, Uunta, aanin wapiknaka, Israer-aents yuatin surimkiamu ana Núnaka tuke Yúchaitjai" Tímiajai, Tímiayi.</VERS>
      <VERS vnumber="9">Atak Nuyá Túrutuk "Wi, pénkeraiti, Tájana nu, ámeka, yajauchiiti, tiip" turutmiai, Tímiayi.</VERS>
      <VERS vnumber="10">Nunasha Menaintiú Túrunan Wáinkiamjai. Túruna nayaimpiniam mash waketkimiai, Tímiayi.</VERS>
      <VERS vnumber="11">Nui Túruna pujai Menaintiú aishman Sesarianmaya akupkamu, winia eatainiak wi pujamunam tarutiarmiai, Tímiayi.</VERS>
      <VERS vnumber="12">Tura nui Yusa Wakaní chichartak "Arantutsuk aujai Wetá" Túrutkui, wémajai. Tura ju sais Yus-shuarjai wi wémajai. Túrunar ashinkiar Kurniriu jeen wayamji, Tímiayi.</VERS>
      <VERS vnumber="13">Niisha chichaak "Jearui Yusa suntari nayaimpinmaya taa wajan Wáinkiamjai, Tímiayi. Tura niisha chichartak "Jupe péprunam Semun Pítiur Tatí tusam aishman akatram akupkata.</VERS>
      <VERS vnumber="14">Pítrusha taa, itiura amesha tura áminiurmesha tunaarminia uwemprattam nuna turamtatui." Yusa suntari Nuní turutmiayi" tu ujatkamiayi Kurniriu' Tímiayi.</VERS>
      <VERS vnumber="15">`Wi chichastasan Júarai, Yusa Wakaní tarurarmiayi, Yámankamtaik iin tarutrampramiaj Nútiksan, Tímiayi.</VERS>
      <VERS vnumber="16">Nuinkia Uunt Jesus timian Enentáimpramjai. Niisha Tíchamka "Juan entsajain imiakratmiayi. Tura antsu Yusa Wakanínkia imiantinia aintsan Atumí Enentáin enkemprutmattarme." Nu timian Enentáimpramjai, Tímiayi.</VERS>
      <VERS vnumber="17">Atumsha Enentáimpratarum. Uunt Jesukrístu umirkamiaj nui, incha Yuska ni Wakanín suramsamiaji. Tura iin suramsamiaj Núnisan Yus nincha ni Wakanín Súsarmiayi. Nuna tura asamtai, wikia, Túrashtiniaiti, Yúsan Títinkiaitiaj" Tímiayi Pítiur.</VERS>
      <VERS vnumber="18">Tura Pítiur taman antukar mitiat Wáinkiar "Nekasaiti, Israer-shuarchancha ni Enentáin Yapajiáwarmatai tuke iwiaaku átinian Yuska niin Súsaruiti" tiarmiayi. Tusar Yusa Náarin ti shiir awajsarmiayi.</VERS>
      <VERS vnumber="19"> Estepankan Máawarmia nui, Chíkich Yus-shuarnasha maatai tusar pataatiarmiayi. Túram Chíkichkia pisarar Pinisia nunkanam, Chipri nunkanmasha, tura Antiukía péprunmasha wearmiayi. Tura nui jeawar Yus-Chichaman chikichnaka ujatsuk aya Israer-aentsnak ujakarmiayi.</VERS>
      <VERS vnumber="20">Tura niijiai Chipri nunkanmaya pisararmia nu Serini nunkanmayasha Yus-shuar ármiayi. Nuka Antiukíanam jeawar Israer-shuarchan Uunt Jesusa Túramurin ujakarmiayi.</VERS>
      <VERS vnumber="21">Tura Uunt Jesus Ikiakárma ásar, Nú nunkanmaya aents ti Untsurí yaunchu Túrutairin iniaisar Jesusan Enentáimtuiniak Yus-shuar ajasarmiayi.</VERS>
      <VERS vnumber="22">Tura nu chichaman antukar, Jerusarénnumia Yus-shuar, ame Iyutá tusar, Pirnapín Antiukíanam akupkarmiayi.</VERS>
      <VERS vnumber="23">
      </VERS>
      <VERS vnumber="24">Pirnapísha Jeá, Yus Nú shuaran uwemtikrarma nuna Wáiniak warasmiayi. Pirnapísha pénker aishmankauyayi. Yusa Wakanísha pimiutkamuyayi. Tura Yúsan nekas umirkauyayi. Tuma asamtai nu shuaran mash jintintiainiak chicharuk "Tuke Enentáimjai umirkarum Yus nemarsatarum." Tu chicharak ikiukmiayi. Tura nuisha Nú arant Untsurí aents Yusai kawenkarmiayi.</VERS>
      <VERS vnumber="25">Nuna turasua amik Pirnapí Tarsu péprunam wémiayi Sáurun Wáinkiataj tusa. Tura Wáiniak Antiukía péprunam jukimiayi.</VERS>
      <VERS vnumber="26">Tura nui jeawar, Nú péprunmaya Yus-shuarjai iruntrar Chikichík Uwí pujusarmiayi. Yus-Chichaman Untsurí Shuáran ujaak pujuarmiayi. Tura nui Antiukía péprunmanka Yus-shuaran émkaka, Kristu shuari, tiarmiayi.</VERS>
      <VERS vnumber="27"> Nuyá Yusnan etserin Jerusarénnumia Táarmiayi Antiukíanam.</VERS>
      <VERS vnumber="28">
      </VERS>
      <VERS vnumber="29">
      </VERS>
      <VERS vnumber="30">Túmainiai Chikichík etserin, ni naari Akaapu, Yus-shuar matsatmanum ajapén wajaki chichasmiayi. Tura Yusa Wakaní nekatairijiai chichaak "Ti tsuka Ashí Núnkanam átatui" Tímiayi. Tuma asamtai Antiukíanmaya Yus-shuar chichainiak "Jutía nunkanmaya Yus-shuar ainia nu Yáintai" tiarmiayi. Ankant ankant ni wakeriarmia Núnik Súsarmiayi. Tura Nú Kuítniasha Jutíanmaya Yus-shuara uuntrin akuptukarmiayi. Pirnapísha Sáurusha Nú Kuítian Júkiarmiayi. Tura Akaapu Tímia Núnisan Túrunamiayi, akupin Krautiu pujai.</VERS>
    </CHAPTER>
    <CHAPTER cnumber="12">
      <VERS vnumber="1"> Nu tsawantai akupin Erutis Yus-shuaran Máataj tusa chichaman jurus aentsrin ishiakmiayi.</VERS>
      <VERS vnumber="2">Tura Juanka yachin Jakupun suen tsupirkar Máawarmiayi.</VERS>
      <VERS vnumber="3">Nuna tura Máawarmatai Israer-aents Wáinkiar "juka pénkeraiti" tiarmiayi. Erutissha nuna antuk, Pítrusha achikrum itiatarum tusa akupkarmiayi. Núnaka wakapruachu tanta yuatin nampertin Túrawarmiayi.</VERS>
      <VERS vnumber="4">Pítruncha achik itiarmatai, Erutis sepunam enkeata tusa akupkamiayi. Tura sepunam suntarsha ankant ankant, kuatru kuatru, ashikia Tiasisáis (16) irunar Pitrun téntakarmiayi. Tura, ju Jísat nankaamasmatai, Mantamnatí tusan jiiktiatjai aents iruntramunam, tu Enentáimsamiayi Erutis.</VERS>
      <VERS vnumber="5"> Túramu asa Pítruka sepunam pujumiayi. Tura suntarsha mijiatrutsuk iiyarmiayi. Túramunak Yus-shuarka, Pitrun Yáinkiat tusar iniaitsuk Yúsan ti áujiarmiayi.</VERS>
      <VERS vnumber="6">Wats, Erutis, kashin Jíiktiajai takui, Nú kashi Pítruka Jimiará suntar wajamunam etema tepes kanarmiayi. Tura Jimiará jirujai jinkiamuyayi. Tura Chíkich suntarka Jíinmanum ii wajarmiayi.</VERS>
      <VERS vnumber="7">Tumai aya aneachma Yusa suntari nayaimpinmaya taa ajapén wajasmiayi. Túrunamtai jeanmanka Tsáapin ajasmiayi. Tura Yusa suntarisha Pitrun Páenum antin ishintiarmiayi. Tura jirusha Pitru uwejéya sayat atiniamiayi.</VERS>
      <VERS vnumber="8">Tura Yusa suntari Tímiayi "Kaki emenmamata. Túram sapatrumsha aweekata" Tímiayi. Tutai Pítiur Túramiayi. Nuyá chichaak "Pushiram entsarta. Túram nemartusta" Tímiayi.</VERS>
      <VERS vnumber="9">Tutai Pítiur nemarsamiayi. Túrasha Pítruka, mesekranmaapi Júniaja, tu Enentáimsamiayi.</VERS>
      <VERS vnumber="10">Túrasha emka suntar iimia wajan nankaikiarmiayi. Tura nuyasha Chíkich suntar iimia wajan nunasha nankaikiarmiayi. Tura nuyasha Jíintiainium jiru waiti ámanum jeawarmatai, Nú Wáitisha ímia-ninki kuat uranmiayi. Túrunamtai Jíinkiarmiayi. Tura Jintiá ishichik wésan, Yusa suntari Pitrun Níiniak ikiukmiayi.</VERS>
      <VERS vnumber="11">Túram Pítiur Enentáimiar Tímiayi "Yamaikia nékajai. Mesekranmachuiti. Antsu Uunt Yus ni suntarin nekas akupturkayi. Erutis mantuataj tusan pujurtana Nuyá Yusa suntari winia uwemtikrurai. Tura Israer-aents Túrutatajtsa wakeriarmia nuyasha uwemtikrurai" Tímiayi.</VERS>
      <VERS vnumber="12">Nuna tu Enentáimias Nekáa, Marí jeen wémiayi. Nú Marisha Juan Márkusan Nukuríyayi. Nú jeanam Untsurí aents irunar Yúsan auju matsatainiai Pítiur jeamiayi.</VERS>
      <VERS vnumber="13">Tura Jeá aa Wáitin tuntuimiayi, wayataj tusa. Túmakui nuwa uchich, ni naari Ruti, Yákit tusa iyumiayi.</VERS>
      <VERS vnumber="14">Tura jeari, Pitru chichamen anturak ti shiir Enentáimsamiayi. Túmak Wáitin urattsuk ikiuki, init matsatainian Werí "Pítiur taa Wáitiniam wajaawai" Tímiayi.</VERS>
      <VERS vnumber="15">Tutai "Wáurtsumek" tiarmiayi. Tútaisha Núwaka "Atsá nekasaiti" Tímiayi. Tútaisha Nú arant "Níichuiti. Antsu ni Wakaní Túratsuash" tiarmiayi.</VERS>
      <VERS vnumber="16">Tu chichainiain Pítruka tuke Tuntuí wajamiayi. Tura Wáitin uraj Tukamá Pitrun Wáinkiar ashamkarmiayi.</VERS>
      <VERS vnumber="17">Ashamak chichainiakui Pítiur, uweje Takuí itiatmamtikiarmiayi. Tura Nuyá Uunt Yus sepunmayan uwemtikramun ujakmiayi. Tura "Ju chicham Jakupu tura Chíkich Yus-shuarsha ujaktarum" Tímiayi. Nuna ti iniais jiinki arant wémiayi.</VERS>
      <VERS vnumber="18">Kashin tsawar suntarsha Pitrun Atsá Wáinkiar "Chuwa urukakua menkaka. Ayawa urukattajia" tiarmiayi. Pítiur Túrunamun nékachu ásar nuna tiarmiayi.</VERS>
      <VERS vnumber="19">
      </VERS>
      <VERS vnumber="20"> Túrunamtai Erutis chichaak Pítiur eaktarum tusa akupkarmiayi, Túrasha Wáinkiacharmiayi. Túrunamtai Erutis suntaran untsukar, Pítrun iisarmia nuna aniasarmiayi "Pítiur itiura menkakama?" Tímiayi. Niisha aimiainiachkui, nu suntaran Mantámnatí tusa akupkamiayi. Erutissha Tirunmaya tura Setúnmaya aentsjaisha nemasnaikiarmiayi. Túmayatan Jutía nunkan ikiuki Sesaria péprunam pujustaj tusa Erutis wémiayi. Sesaria péprusha Tiru péprunam Tíjiuchiiti. Setúnmaya aents Tirunmaya aentsjai Erutisa nunkeyan yurumkan Súmainia ásar, Erutisjai nawamnaikiatniun wakeriarmiayi. Tuma asamtai métekrak Enentáimsar, Erutisa takarniuri penkeri, ni naari Parastu, niijiai emka amikmawar Nuyá Erutisan weriar shiir matsamsatniun seawarmiayi.</VERS>
      <VERS vnumber="21">Tuma asamtai tsawant jeamtai Erutissha akupin entsatai pushin entsarmiayi. Tura akupin pujutainium pujus aentsun ikiaanak áujmatmiayi.</VERS>
      <VERS vnumber="22">Nui pujus chichaakui aents untsumainiak tiarmiayi "Ju chichaa pujana juka aenchaiti. Antsu nekaska Yúsaiti" tiarmiayi.</VERS>
      <VERS vnumber="23">Tumai nuyaik Yusa suntari nayaimpinmaya Tarí Erutisan jaa awajsamiayi. Tuma asamtai nusha aka yuam jakamiayi. Erutissha Yusan waantu awajtsuk ninki waantu Enentáimtuma asa Túruna jakamiayi.</VERS>
      <VERS vnumber="24">Túrunamtaisha Yusa chichamenka Nú arant pampanki wémiayi. Túmaki Ashí Núnkanam anturamiayi.</VERS>
      <VERS vnumber="25">Tura Pirnapísha Sáurusha ni takatrin amukar Jerusarénnumia Antiukíanam waketainiak Juan Márkusan Júkiarmiayi.</VERS>
    </CHAPTER>
    <CHAPTER cnumber="13">
      <VERS vnumber="1"> Antiukíanmaya Yus-shuarnum Yusnan etserin Páchitra ármiayi. Nútiksan Yus-Chichaman jintinniurisha ármiayi. Pirnapísha tura Mukusa Semunsha, Nuyá Chíkich, Serinianmaya Rúsiusha tura akupin Erutisa tsakatkesha, ni naari Manaen, Sáurusha Tímianu ármiayi.</VERS>
      <VERS vnumber="2">Tura Chíkich tsawantai niisha yurumtsuk Yúsan áujeak pujuiniai Yusa Wakaní Tímiayi "Pirnapísha, Sáurusha akanturkitiarum, Tímiayi. Wi takatan Súsaitjiana nuna takasarat tusarum Túratarum" Tímiayi.</VERS>
      <VERS vnumber="3">Tutai ijiarma Yusan aujsua amikiar, shiir wetarum tusar ni uwején Sáurun Pirnapíncha awantkarmiayi. Túrawar Antiukíanmaya akupkarmiayi.</VERS>
      <VERS vnumber="4"> Tura nuyanka Yusa Wakaní akupkam Pirnapísha Sáurusha Jíinkiar Serusia péprunam jeawarmiayi. Tura Nuyá uunt kanunam enkemprar Chipri nunkanam jeawarmiayi.</VERS>
      <VERS vnumber="5">Juansha Yáintaj tusa némarkauyayi. Nui Saraminia péprunam jeawar Israer-shuar iruntai jeanam wayawar Yus-Chichaman etseriarmiayi.</VERS>
      <VERS vnumber="6">Tura Chipri nunkanam pepru ainia nui Wáirkutak Papus péprunam jeawarmiayi. Nui jeawar Israer-aents uwishin ni naari Parjesúsan Wáinkiarmiayi. Ni Chíkich Náarinkia Erimiasauyayi. Niisha uwishniuitiat, Yúsnan étsereajai, Tíniuyayi.</VERS>
      <VERS vnumber="7">Akupin Serjiu Páurujai pujuyayi. Nu akupniusha ti pénker Enentáimniuyayi. Tura Pirnapín Sáuruncha chichaman akuptukmiayi, taarti tusa. Kame Yus-Chichaman antuktaj tusa wakerak untsukmiayi.</VERS>
      <VERS vnumber="8">Tura uwishin Erimias nuna nakitiak "Auka pénkerchaiti" Tímiayi. Akupniusha Yúsan umirkain tusa nuna Tímiayi.</VERS>
      <VERS vnumber="9">Nuyanka Sauru, ni Chíkich naari Papru, Yusa Wakaní pimiutkamu asa, nu uwishniun úmamkemas iis Tímiayi</VERS>
      <VERS vnumber="10">"Ameka Wáitiaitme. Anankartiniaitme. Yajauchiitme. Maaj, iwianchiitme. Tura Ashí pénker ana nuka Imiá nakitniuitme. Tsej, urukamtai Yusa jinti naka ana nu emeskim weam?</VERS>
      <VERS vnumber="11">Paij, yamaikia Uunt Yus Asutiámattawai. Yamaikia amesha jiimi kusurmatai Untsurí tsawant Tsáapnin penké iischattame" Tímiayi. Tura Nú chichamaik jii kusurmatai kirit iimiuk chikichan eamiayi enkeki jurukit tusa.</VERS>
      <VERS vnumber="12">Nu Túrunamtai akupin nuna Wáinak, ti Enentáimpramiayi. Túruna Uunt Yusa chichamen Enentáimtur umikmiayi.</VERS>
      <VERS vnumber="13">Nuyá Juan waketki Jerusarénnum wémiayi. Tura antsu Pápruka ni tsaniakmarijiai kanunam enkemprar Pápus péprunka ikiukiar Pirji péprunam jeawarmiayi. Nusha amaini Pampiria nunkanam pujawai.</VERS>
      <VERS vnumber="14"> Nuyá Pirji péprun nankaikiar Antiukía péprunam jeawarmiayi. Nú Antiukíasha Pisitia nunkanam pujawai. Nui jeawar Israer-shuar ayampratin tsawantin, nuka Sáwartin, Israer-shuar iruntai jeanam wayawar pujusarmiayi.</VERS>
      <VERS vnumber="15">Tura nui Yus-Papinium yaunchu aarman áujas aminkiamtai, Israer-shuar iruntai jeanam iirniuri Páprun tiarmiayi "Yatsuru, Jintíatin chicham takakkurmeka yamaik titiarum. Antukarmí" tiarmiayi.</VERS>
      <VERS vnumber="16">Tutai Papru wajaki uweje takuimiayi. Tura chichaak "Israer-shuartiram, tura Yúsan umirkataj tusa wakerarmena nu antuktarum, Tímiayi.</VERS>
      <VERS vnumber="17">Ii Yusri ii yaunchu uuntrin Israer-shuartin achikmiayi. Tura niisha írara Núnik Ejiptunam matsatainiai Yuska niin Páchiniak uunt awajsarmiayi. Yus ni kakarmarijiai Nú nunkanmaya ii yaunchu uuntrin uwemtikrarmiayi.</VERS>
      <VERS vnumber="18">Túrasha atsamu nunkanam ii uuntrin kuarenta (40) uwitin Yuska aya Kátsuntramiayi.</VERS>
      <VERS vnumber="19">Tura nuyanka siati aentsun Mátsatkainian, Kanaan nunkanam matsamarmia nuna amukarmiayi. Nú nunkan ii yaunchu uuntrin susataj tusa Yus Túramiayi.</VERS>
      <VERS vnumber="20">Nuyanka ii uuntri akupniurin, Juís Tútain, anaikiamiayi. Tura chikichan ukunam anaiki anaiki wémiayi. Nuna tura Túraakua kuatru Siántu senkuenta (450) Uwí ejemiayi. Samuersha Yúsnan etserin Náamtsáin nuna Túrimiayi Yus.</VERS>
      <VERS vnumber="21">Tura nuyanka aencha Juísan nakitiainiak, uunt akupin Náamkat tusar Yúsan seawarmiayi. Tuíniakui Yuska Sesa Uchirín Saúran anaikiamiayi. Nú Saúra uuntrinkia Pinjamínkiauyayi. Tura Saúrsha kuarenta (40) Uwí Nú aentsun akupkat tusa Yus tsankatkamiayi.</VERS>
      <VERS vnumber="22">Tura Saúr Náamkan ataksha Yus awainkimiayi. Tura Nuyá iiksan Nú nunkanam uunt akupin Atí tusa Tawitian anaikiamiayi. Tura Yuska juna Tawitnian Tímiayi "Isaí Uchirín Tawitian winia Enentáir jeamtai achirmakjai. Tura Winia umirtin átatui" Tímiayi.</VERS>
      <VERS vnumber="23">Wats, Tawit weeanmaya Jesusaiti. Tura Yuska Israer-aentsun Uwemtikrartinian Jesusan anaitiukmiayi, yaunchu timiarin Uminkiát tusa.</VERS>
      <VERS vnumber="24">Jesuska Táatsain Juan Ashí Israer-shuaran tunaarinia Enentáimtumar imiantinian ujakmiayi.</VERS>
      <VERS vnumber="25">Tura Juansha ni Jákatniuri jeatemamtai, chichaak "Atum Enentáimtarmena Núchaitjai. Wikia Yusa anaikiamuri, Kristu tutai, Nákarmena Núchaitjai. Antsu Ninkia winia ukunmarui winittiawai. Tura Niisha Wíjiainkia ti nankaamantu asamtai wikia sapatrincha atitrataj Tíchamniaitjai" Tímiayi.'</VERS>
      <VERS vnumber="26">`Pai, yatsurtiram, Apraám weeatiram, tura Ashí Yus ashamkarum umirkaitrumna nu, antuktarum. Ju uwempratin chichamka iiniuiti, Tímiayi.</VERS>
      <VERS vnumber="27">Iis, Jesusa Túrunatniurin Yuska yaunchu ni etserniurin aamtikrachmakia. Tura ukunam Jerusarénnumia shuar ni akupniurijiai tuke Sáwartin nuna áujeatskesha penké nekaacharmiayi. Tuma ásar Jesuska Yusa Uchirinti Tícharmiayi. Tura, Jakatí, tiarmia nui, Jesusa Túrunatniurin, Yus yaunchu chichakmia nuna, Tímiatrusaran umikiarmiayi, Tímiayi.</VERS>
      <VERS vnumber="28">Jesuska penké tunaamkachunak yamaikia Mantamnatí tusar Piratun seawarmiayi, Tímiayi.</VERS>
      <VERS vnumber="29">Tura Yusa Papiriin Ashí Jesusnan Tímia nuna Tímiannak umikiarmiayi. Tura Nuyá Krúsnumia itiarar iwiarsarmiayi.</VERS>
      <VERS vnumber="30">Túramunak Yus jakamunmayan iniantkimiayi.</VERS>
      <VERS vnumber="31">Jesuska jakamunmaya nantaki, yaunchu Kariréanmaya Jerusarénnum Niijiai irutka wéarmia nuna Núkap tsawantin pujus wantintiukmiayi. Nú shuaraiti yamaikia Jesusa Túrunamurin etserainia nu' Tímiayi.</VERS>
      <VERS vnumber="32">`Iisha Núnisrik shiir chichaman Yus yaunchu ii apachrin tiarmia nu étsereaji.</VERS>
      <VERS vnumber="33">Iisha Israer-Weeá asakrin, Yuska Jesusan iniantkimia nujai ii apachrin anajmatramia nuna Yamái uminkiaiti. Kame Sarmu Jímiar papinium ju aarmaiti: "Ameka winia Uchiruitme. Túmaitkiui yamaikia winia iwiaakmar susamuitme."</VERS>
      <VERS vnumber="34">Tura Yuska Jesusa nantakmiarin jintintiak, tura ni ayashi Káurchatniun jintintiak, Chíkich Sarmu papinium juna aamtikramiayi: "Nekas pénkeran Tawitian anajmatramaj nuna atumin amastatjai."</VERS>
      <VERS vnumber="35">Tura Nú arant, Nú paant Atí tusa, Chíkich Sarmu papinium ju aarma awai: "Yusa, ame Uchiram aneamna nuna ayashi Káurtincha tsankatkashtatme." '</VERS>
      <VERS vnumber="36">`Nekaatarum, yatsurtiram, Yuska Tawitia ayashin Tíchamiayi nuna. Tawitkia Yus Tímian amuk jakamiayi. Túrasha ni ayashinkia Káurmiayi.</VERS>
      <VERS vnumber="37">Tura antsu Yus iniantkimia nuna ayashinkia penké Káurchamiayi.</VERS>
      <VERS vnumber="38">Tuma asamtai, yatsurtiram nekaatarum. Jesusjainkete Tunáa Asakártin.</VERS>
      <VERS vnumber="39">Tura Muisais yaunchu akupkamia nujai Tunáa tsankurnarchamnia nu, yamaikia Jesusjai tsankurnartiniaiti.</VERS>
      <VERS vnumber="40">
      </VERS>
      <VERS vnumber="41">Yúsnan etserin juna aarmiayi: "Enentáimpratarum wishikkiartintiram. Ashamkatarum. Túrarum menkatumpratarum. Wi Yus asan, átum pujarmena nui, aents Túrachminian Túratajna nusha penkesh nekaashtatrume, Chíkich ujatmainiakuisha." Tu aarmaiti. Tuma asamtai yatsurtiram, aneartarum atumin nuna Túrutmawairum, Yusnan etserin aarma tana Nútiksan." Nuna chichaak amukmiayi Papru.</VERS>
      <VERS vnumber="42"> Tura Nuyá Papru Pirnapíjiai jiinki wéenakui aents chichainiak "Chíkich Sáwartincha Jútiksarmek etserkatarum" tiarmiayi.</VERS>
      <VERS vnumber="43">Tura Nuyá iruntsua tsenkeenak Israer-shuarsha, tura Chíkichkia Israer ajasarusha, Yúsan umirkatajtsa wakeriarmia nuka, Páprun Pirnapíncha nemarsarmiayi. Niisha nu aentsun chicharuk "Yusa anenkrattairi Enentáimtusrum kakartarum" tiarmiayi.</VERS>
      <VERS vnumber="44">Tura Chíkich Sáwartinkia nu péprunmaya ti Untsurí aents Yus-Chicham antuktai tusar tuakarmiayi.</VERS>
      <VERS vnumber="45">Tura Israer-shuarka ti Untsurí aentsun tuakarun Wáinkiar, suir iiniak, ti kajerkarmiayi. Tuma asamtai Páprun katsekkar "Ju chichaana juka ántar tawai" tiarmiayi.</VERS>
      <VERS vnumber="46">Támaitiat Pápruka Pirnapíjiai arantutsuk chichainiak tiarmiayi "Israer-aentstirmin, atumin emka Yus-Chicham ujaktiniuji. Túrasha átum Támaitiatrum nakitramarme. Tura atumsha nakitia asarum, Yúsnum tuke iwiaaku pujuschamnia ajasurme, Tímiayi. Tuma asamtai iikia yamaikia Israer-aencha ujaktai tusar weraji, tiarmiayi.</VERS>
      <VERS vnumber="47">Nu Túratarum tusa, Uunt Yus akuptamtsujik. Jes, ni Papiriin juna tawai: "Israer-shuarcha Winia nekarawarat tusan anaitiukjame. Tura Ashí nunkanmaya aents uwemprarat tusan akuptajme." Tu aarmaiti" Tímiayi.</VERS>
      <VERS vnumber="48">Nú chichaman antukar Israer-shuarcha ti wararsar "Uunt Yus tana nuka Imiá pénkeraiti" tiarmiayi. Tura, tuke iwiaaku pujusmin armia nu Yus-shuar ajasarmiayi.</VERS>
      <VERS vnumber="49">Tú tumaki Yus-Chicham Nú nunkanam Ashí jamarmiayi.</VERS>
      <VERS vnumber="50">Túrasha nuwan, Yúsan pénker Enentáimtuinian tura pénker wekainian, Israer-shuarka yajauch Enentáimtikrarmiayi. Aishman penkeri ármia nunasha, yajauch Enentáimtikrarmiayi. Túram Páprun Pirnapíncha katsekkar, chichaman irunturar najatawarmiayi. Tú-turukiar ni nunkeya jiiki awemarmiayi.</VERS>
      <VERS vnumber="51">Túram Papru Pirnapíjiai, ju aentska yajauchiiti tusar, wéenak naweyan nunkan akakekiar ikiukiarmiayi. Túrawar Ikiuniu péprunam wearmiayi.</VERS>
      <VERS vnumber="52">Yusa Wakanísha Pimiútkamu ásar Yus-shuarka ti warasarmiayi.</VERS>
    </CHAPTER>
    <CHAPTER cnumber="14">
      <VERS vnumber="1"> Ikiuniu péprunam Papru Pirnapíjiai jeawar Israer-shuar iruntai jeanam wayawarmiayi. Túrunawar Yus-Chichaman etserkarmiayi. Túram ti Untsurí Israer-shuar ármia nu, Israer-shuarcha ármia nusha Yúsan umirkarmiayi.</VERS>
      <VERS vnumber="2">Tura Chíkich Israer-shuar, Yúsan umirkacharu ármia nu, Yus-shuaran kajerkarat tusar Israer-shuarchan yajauch Enentáimtikrarmiayi.</VERS>
      <VERS vnumber="3">Tuma asamtai Papru Pirnapíjiai Nú Núnkanam ti nukap tsawant pujusarmiayi. Tura Uunt Yúsan Enentáimtuinia ásar, arantutsuk Yusa waitnenkratairin etserkarmiayi. Tura, etserinia nu winia kakarmarjainti tusa, Yuska aents Túrachminian najanmamtikiawarmiayi.</VERS>
      <VERS vnumber="4">Tura Ikiuniunmaya aentska Jímiar kanakarmiayi. Chíkichkia Israer-shuar tuinia nu nekasaiti, tiarmiayi tura Chíkichkia Jesusa akatramuri tuinia nu nekasaiti, tiarmiayi.</VERS>
      <VERS vnumber="5">Tura Nuyá Israer-shuarchajai Israer-shuarka chichasar pepru uuntrijiai chichasarmiayi. Tura Papru Pirnapíjiai katsekkar tura kayajai tukurar, yajauch awajsatniun nankamawarmiayi.</VERS>
      <VERS vnumber="6">Túrasha Papru Pirnapíjiai nuna anturmamkar, Ristra péprunam wearmiayi. Nuyasha Tirpi péprunam wearmiayi. Nu péprusha mai Rikiaunia nunkanam pujuiniawai.</VERS>
      <VERS vnumber="7">Tura Yus-Chichaman etserkarmiayi.</VERS>
      <VERS vnumber="8"> Ristra péprunam tunamaru aishman pujumiayi. Ni akiiniamuriya tuke wekaichauyayi.</VERS>
      <VERS vnumber="9">Nú aishman Papru chichaamun Antúu pujumiayi. Túman Papru úmamkemas niin iismiayi. Niisha, Yusa kakarmarijiai tsuamartatjai, tu Enentáimiun Papru nekaamiayi.</VERS>
      <VERS vnumber="10">Tura Pápruka kakantar chicharuk "Wajakim wewe ajasam wajasta" Tímiayi. Tutai aishman wiut kutsuar wajaki wekaimiayi.</VERS>
      <VERS vnumber="11">Papru Túramia nuna aents Wáinkiar Rikiaunia chichamjai untsumainiak "Yuska aishmanka aanin ajasaru iin tarutramarji" tiarmiayi.</VERS>
      <VERS vnumber="12">Pirnapínkia, Júpitir Náartin Yúsaiti, tiarmiayi. Tura Páprunka, Mirkiuriu Náartin Yúsaiti, tiarmiayi. Pápruka chichau asamtai tu anaikiarmiayi.</VERS>
      <VERS vnumber="13">Nú pepru jeamunam Júpitir Náartin yusa jeen pujumiayi. Tura Júpitir Náartin yusa Pátriri kukujin iwiarkamun, Wáakajai itiamiayi. Tura niisha ni aentsrijiai Wáakan maatai tusar pujuarmiayi. Tura tikishmatrar ajamsatai, tiarmiayi.</VERS>
      <VERS vnumber="14">Tura Jesusa akatramuri Pirnapísha Páprusha nuna nekaawar, auka nakitiaji tusar, ni pushirin jaararmiayi. Túrawar aents írunmanum pachiniawarmiayi.</VERS>
      <VERS vnumber="15">Tura tiarmiayi "Shuara, urukamtai aitkiarum? Iisha Yúschaitji. Atumea aankiitji, tiarmiayi. Penké ántrarum Túrarmena nu ikiukrum, nekas Yus nemarsatarum tusar iisha taji. Nekas Yuska nayaimpincha, nunkancha, nayaantsancha, tura Ashí nui írunna nunasha najanaiti, tiarmiayi.</VERS>
      <VERS vnumber="16">Jes, aents ni Enentáimmiarijiain wekasarat tusa Yuska yaunchu tsankatkamiayi.</VERS>
      <VERS vnumber="17">Tuma ain shuaran pénker awajsamujai Wiitjai Nekas Yus tusa paant awajmamsamiayi. Kame yumi yutuktinian nayaimpinmaya akupturmaji. Tura ejemarar Warasarmí tusa yurumak nerektinniasha Súramji" Tímiayi.</VERS>
      <VERS vnumber="18">Túrasha Pápruka Tímianu Támaitiat, nuna anturtsuk Wáakan maawar niin tikishmatrar ajamsataitsa wakeriarma nuna suritkiachminiak suritkiarmiayi nu aentsun.</VERS>
      <VERS vnumber="19"> Tura Nuyá Antiukíanmaya Ikiuniunmayasha Israer-shuar Táarmiayi. Taar Nuyá aentsun Páprun yajauch awajsatniun Enentáimtikrarmiayi. Tú tutai Páprun kayajai tukurarmiayi. Tura jakayi tiar péprunmaya japiki Júkiar arant aepsarmiayi.</VERS>
      <VERS vnumber="20">Túrasha Yus-shuar Páprun tariar téntakarmiayi. Túram nuinkia Papru wajaki wé ataksha péprunam wayamiayi. Tura kashin tsawarar Papru Pirnapíjiai Tirpi péprunam wearmiayi.</VERS>
      <VERS vnumber="21">Tírpinium pujusar uwempratin chichaman etserkarmatai Untsurí shuar Yúsan umirkarmiayi. Nú shuaran Yus-Chichaman jintintia amuukar Rístranam, Ikiuniunam, Antiukíanmasha waketkiarmiayi.</VERS>
      <VERS vnumber="22">Waketainiak "Ashí Yus tana nu Tímiatrusrumek tuke umirkatarum" Tuíniak Yus-shuaran Ikiakárarmiayi. Tura niin tiarmiayi, "Yusa akupeamuriin pachiinkiataj Tákurkia ti Wáitsatniuitji."</VERS>
      <VERS vnumber="23">Tura Yus-shuar írunmanum Yus-shuaran Wáinniun anaikiarmiayi. Yurumtsuk Yúsan áujsar chicharainiak, "umirkarumna Nú Yus iirmasarti" tiar ikiukiarmiayi.</VERS>
      <VERS vnumber="24">Nuyá Pisitia nunkanam nankaamakiar Pampiria nunkanam jeawarmiayi.</VERS>
      <VERS vnumber="25">Nui jeawar Pirji péprunam Yus-Chichaman etserkar Nuyá Ataria péprunam wearmiayi.</VERS>
      <VERS vnumber="26">Nui kanunam enkemprar, yaunchu Jíinkiarmia Nú Antiukía péprunam waketkiarmiayi. Páprusha Pirnapísha tuke Jíintsain Nú Antiukíanmaya Yus-shuar chichainiak, Yusa takatri Túrattarmena nuna Yus waitnentramak Yáinmakarti, tiar akupkarmiayi nuik~i.</VERS>
      <VERS vnumber="27">Nú Antiukíanam jeawar, Yus-shuaran irurar, Ashí Yus niin Yáinkiarmia nuna ujakarmiayi. Tura Nútiksan Israer-shuarchan Uunt Yus uwemtikrataj tusa untsukmia nunasha ujakarmiayi.</VERS>
      <VERS vnumber="28">Tura Nuyá Yus-shuarjai Papru Pirnapíjiai Núkap tsawant pujusarmiayi.</VERS>
    </CHAPTER>
    <CHAPTER cnumber="15">
      <VERS vnumber="1"> Nu tsawantin aishman Israer nunkanmaya wear, Antiukíanam jeawar Yus-shuaran jintintiainiak "Muisais Tímia Nútiksarmek tsupirnaktin ana nu Túrachkurmeka uwemprashtatrume" tiarmiayi.</VERS>
      <VERS vnumber="2">Tuma asamtai Papru Pirnapíjiai, Núchaiti tusar, Nú aishmanjai ti kakaram chicharnaikiarmiayi. Túrasha nuu Enentáiniak Enentáimsatniun tujinkiarmiayi. Tuma asamtai Antiukíanmaya Yus-shuar Páprun Pirnapíncha, atumsha Chíkich aentsjai Jerusarénnum wétarum tusar akupkarmiayi. "Tura nui Jesusa akatramurisha Yus-shuaran Wáinniusha iniasrum itiurmainkit tusarum pénker nekaatarum" tiarmiayi.</VERS>
      <VERS vnumber="3">Papru Pirnapísha akupkamu ásar wéenak Pinisia nunkanam, Samaria nunkanmasha nankaamainiak Israer-shuarcha Yus-shuar ajasman Yus-shuaran ujakarmiayi. Tura Yus-shuarsha nuna antukar ti warasarmiayi.</VERS>
      <VERS vnumber="4">Tura Páprusha Pirnapísha Jerusarénnum jeawarmatai Jesusa akatramurisha Yus-shuara Wáinniurisha tura penké Yus-shuarsha itiawarmiayi. Tura niisha Túrunamia nuna mash etserkarmiayi.</VERS>
      <VERS vnumber="5">Túrasha Pariséu aencha, Yus-shuar ajasarmiania nu, wajakiar chichainiak "Muisais tsupirnaktinian akupkamia nuna tura Nú arant Ashí Muisais Tímia nunasha Israer-shuarchasha umirkatin ainiawai" tiarmiayi.</VERS>
      <VERS vnumber="6"> Nuyasha Jesusa akatramurisha Yus-shuaran Wáinniusha nu chichaman nekaatai tusar iruntrarmiayi.</VERS>
      <VERS vnumber="7">Chichasua umikiarmatai Pítiur wajaki Tímiayi, "Yatsurtiram, Yus nuik winia chichartak "Israer-shuarchasha winia chichamprun antukar umikiarat ujakarta" tu anaitiukmia nu nékarme.</VERS>
      <VERS vnumber="8">Tura Yus Ninki Ashí aentsu Enentáin neka asa, Wíi shuar ajasmin ainiawai tusa, ni Wakanin Israer-shuarchancha susamiayi, iin suramsamiaj Nútiksan.</VERS>
      <VERS vnumber="9">Yus incha aushatka awajtamsachmaji, Tímiayi. Antsu métekraketji. Tuma asamtai niisha Yúsan Enentáimtuiniakui, Yuska Enentáiyan ni tunaarin japirarmai, Tímiayi.</VERS>
      <VERS vnumber="10">
      </VERS>
      <VERS vnumber="11">Tura iikia nékaji niiya aantsarik Jesukrístu waitnenkartutairijiai uwempraitji. Nuinkia urukamtia Yus uwempraru ainiawai taisha, átum Muisais yaunchu akupkamia nu umikiarat tusarum wakerarum? Nu Túrakrumka Yus Túrana nu jeatsui tarume. Tura nuka kaarka aintsanchakait. Warí, ii uuntrisha tura iisha Ashí Muisais Tímia nu umiktin tujinkiamji. Tuma asamtai, urukamtai Nú Káarkasha Israer-shuarchasha aentskatin wakerarum?" Tímiayi Pítiur.</VERS>
      <VERS vnumber="12">Pítiur nuna tutai Pirnapísha Páprusha chichainiak, "Israer-shuarchasha ni kakarmarin nekaawarat tusa aentsti Túrachminian Túratniun Yuska ti Yáinmakmaji" Tú ujuam mitiat Wáinkiar Antúu pujuarmiayi.</VERS>
      <VERS vnumber="13">Nuna ujasua amikmatai, Jakupusha Tímiayi "Yatsurú, antuktarum.</VERS>
      <VERS vnumber="14">Nuik Túrachman Yus Túramia nuna ii yachi Semun Pítiur ujatmakji. Júiti: Yuska Israer-shuarcha waitnentak Winia ajasarat tusa chikishtarchiniak achikiuiti" Tímiayi.</VERS>
      <VERS vnumber="15">Jusha Yúsnan etserin yaunchu aarmia nu Tímiatrusan Túrunayi. Júiti aarma:</VERS>
      <VERS vnumber="16">"Israer-aents meserar, jea Sáanakniua aintsan ainiawai. Tura ukunam ataksha tana, Tawitia jeen Sáanaki ana nuna, ataksha najanattajai. Juakai nuna achikian ataksha awajrattajai.</VERS>
      <VERS vnumber="17">Ashí nunkanmaya aents, Israer-shuarcha ainia nu, winia Náarun pachinia nu, Winia eatkarat tusan Túrattajai.</VERS>
      <VERS vnumber="18">Uunt Yus nuna yaunchu ujakmiayi." Tu aarmaiti' Tímiayi.</VERS>
      <VERS vnumber="19">`Tuma asamtai, yatsurtiram, wi Tájarme: Israer-shuarcha Yus-shuar ajasaru ainiana nu, imiatik awajsachmi.</VERS>
      <VERS vnumber="20">
      </VERS>
      <VERS vnumber="21">Iimiatarum, Ashí péprunam Israer-shuar iruntainiam Yáunchuyan tuke Sáwartin Muisaisa aarmarin jintintiainiatsuk. Tuma asamtai, áyatik aatratai ju "Antar-yus susamu ana nu iniaisatarum. Antar-yusan susamu asamtai yajauchiiti. Tura tsanirmawairap. Tura kajemtikramua nu yuawairap. Tura numpasha umarairap." Tu aatratai' Tímiayi Jakupu.</VERS>
      <VERS vnumber="22"> Nuyá Jesusa akatramurisha Yus-shuaran Wáinniusha Nuyá Ashí Yus-shuaraim Enentáimsarmiayi. "Papru Pirnapíjiai wéakui, shuar niijiai nenakar Antiukíanam akupkatai" tiarmiayi. Tuma ásar Jútas Parsapasan, Sérasnasha anaikiarmiayi. Niisha mai uunt Yus-shuar ármiayi.</VERS>
      <VERS vnumber="23">Tura niijiai ju papin aarman akupkarmiayi: "Iisha Jesusa akatramuri tura Yus-shuara wainniuri tura Ashí Yus-shuaraitjinia nu, atumin Israer-shuarcha árumna nu, Antiukíanam, Sírianam, tura Sirisianmasha, ju Papí akupeaji.</VERS>
      <VERS vnumber="24">Juyá aents ii chichamejainchu atumiin jeartamarai. Túrawar, tsupirnaktin ana nu, tura Ashí Muisais akupkamia nu Túratarum, turammiarme. Nunasha ni chichamejain turamarmayi. Nu chicham atumsha antukrum Nushá Enentáimprarum "Entá nuyanka itiurkatjik" Tárume.</VERS>
      <VERS vnumber="25">Tuma asamtai nu nekaar, iisha métekrak Enentáimsar, Jimiará aishman akupkatin anaikiamji. Ju aishman ii aneamu yachi Páprujai Pirnapíjiaisha atumin iirmasarat tusar akupeaji.</VERS>
      <VERS vnumber="26">Papru tura Pirnapísha ii Uuntri Jesukrístunam surumakarmiayi, ni takatrisha tsuumai ain Túrami tusar.</VERS>
      <VERS vnumber="27">Niijiai Jútassha tura Sérassha akupeaji. Ii chichaajnia nuna niisha ni wenejai atumin ujatmakartatui.</VERS>
      <VERS vnumber="28">
      </VERS>
      <VERS vnumber="29">Kame Túratin asamtai iisha Yusa Wakaníjiai ju aartin Enentáimsaji. Naman ántar-yus susamu ana nu yuawairap. Tura numpasha umarairap. Kajemtikramu ana nusha yuawairap. Tura penké tsanirmawairap. Nuyasha Chíkichkia Nú nankaamas Tíchattaji. Tura antsu nu iniaisarmeka, pénker átatrume. Ayu, Yus Wáitmakarti." Tu aarman akupkarmiayi.</VERS>
      <VERS vnumber="30">Tura Antiukíanam akupkam wearmiayi. Nui jeawar Yus-shuaran irurar, papin Súsarmiayi.</VERS>
      <VERS vnumber="31">Tura Antiukíanmaya Yus-shuarsha nu papin áujsar, pénker Jintíamu chichaman aarman Wáinkiar, ti shiir Enentáimsarmiayi.</VERS>
      <VERS vnumber="32">Tura Jútassha, Sérassha, ímia niisha Yus-Chichaman etserin ásar, Yus-Chichaman Núkap jintintiawar, Yus-shuaran Ikiakárarmiayi.</VERS>
      <VERS vnumber="33">Tura nui ishichik tsawant pujusarmatai, Yus-shuarka, pénker waketkitiarum, tiar akupkarmiayi.</VERS>
      <VERS vnumber="34">Tura Séras Juáktinian wakerukmiayi.</VERS>
      <VERS vnumber="35">Páprusha Pirnapíjiai juakarmiayi Antiukíanam. Niisha Chíkich aentsjai Yus-Chichaman étseruk pujuarmiayi.</VERS>
      <VERS vnumber="36"> Nuyá ukunam Papru Tímiayi Pirnapín "Ashí péprunam iisha Yus-Chicham etserkamaj nui Yusai ii yachi ainia nusha Urukák pujuinia iyutai" Tímiayi.</VERS>
      <VERS vnumber="37">Pirnapíkia Juan Márkusan iijiai winiti tusa wakerimiayi.</VERS>
      <VERS vnumber="38">Tura Pampiria nunkanam Juan Márkussha Niisháa weu asamtai tura Yusa takatrin iniaisa asamtai, Pápruka ayatniun nakitramiayi.</VERS>
      <VERS vnumber="39">Papru Pirnapíjiai ti kakannairar kanakarmiayi. Tura Pirnapíkia Márkusan ayaki Chípriniam wémiayi.</VERS>
      <VERS vnumber="40">Pápruka Sérasan ayaki wéakui Yús-shuar Yus Yáinmakarti tinia akupkarmiayi.</VERS>
      <VERS vnumber="41">Tura Siria nunkanmaani Wekaráktak, Yus-shuaran Ikiakárkutak Sirisianam jeamiayi.</VERS>
    </CHAPTER>
    <CHAPTER cnumber="16">
      <VERS vnumber="1"> Papru Sérasjai Tirpi pepru iirkutak Ristra péprunam jeawarmiayi. Tura nui Rístranam Yus-shuaran Wáinkiarmiayi, ni naari Timiutéu. Ni Nukurínkia Israer-shuar Yus-shuarauyayi. Tura ni Aparínkia Kriaku aentsuyayi.</VERS>
      <VERS vnumber="2">Tura Ristra péprunmaya Ikiuniu péprunmayasha Yus-shuar ármia nu, Timiutéu pénker wekaawai, tiarmiayi.</VERS>
      <VERS vnumber="3">Kame Pápruka Timiutéun uyuuntusat tusa wakera asa, Timiutéu apari Kriaku-apachin nekaawarmatai Israer-shuar nui pujuarmia nu yajauch Enentáimprarain tusa tsupirmamtikiamiayi.</VERS>
      <VERS vnumber="4">Tura Nuyá Papru Timiutéujai Ashí péprunam nui sétur nui sétur wéenak Jesusa akatramurisha Yus-shuaran Wáinniusha Jerusarénnum nuik jintintian umiktarum tusa ujarkutak wearmiayi.</VERS>
      <VERS vnumber="5">Tu ujamu ásar Yus-shuar Nú arant Yúsan Enentáimturar kakararmiayi. Tura Ashí tsawant kawenki wearmiayi.</VERS>
      <VERS vnumber="6"> Tura Yusa Wakaníkia Páprun Yus-Chichaman Asia nunkanam ujaktinian tsankatkachmiayi. Tuma asamtai Pirijia nunkanam tura Karasea nunkanam airkutak,</VERS>
      <VERS vnumber="7">Misia nunka jeatniunam jeawarmiayi. Túrunawar "Pitinia nunkanam wetai" tiarmiayi. Túrasha Yusa Wakaní nuisha wétinian suritkiarmiayi.</VERS>
      <VERS vnumber="8">Tuma asamtai Misia nunkanam menantki Truas péprunam pachiniawarmiayi.</VERS>
      <VERS vnumber="9">Nui jeawar Papru kashi iimiarmiayi. Masetúnia nunkanmaya aishmankan wajan Wáinmiayi. Nu aishman Páprun chicharuk "Winitritia. Yáintkiamnium" Tímiayi.</VERS>
      <VERS vnumber="10">Nuyanka tu iimiarmatai, wisha Páprujai wetai tusar iwiarnarmiaji. Tura Yus incha Nú nunkanam ni chichame etserkat tusa ti nekas untsurmakrin wéaji, Tímiaji.</VERS>
      <VERS vnumber="11">Tura nuyanka kanunam enkemprar Truas péprunmaya Jíinkir Samutrásia nunkanam jeamiaji. Tura kashin tsawar nuyanka katiarar Niápuris péprunam jeamiaji.</VERS>
      <VERS vnumber="12">Tura Niápurisnumia Náwek Jiripiusnum jeamiaji. Nui Jiripius péprunmanka Rúmanmaya aents matsamsa ármiayi. Tura Nú péprusha Masetúnia nunkanam nekas uunt pepruyayi. Tura nuisha seturmaji.</VERS>
      <VERS vnumber="13">Nuyá Sáwartin tsawarmatai pepru ikiukir Entsá supichik wémiaji. Yus áujsatniun iruntrarmia nui pujusar, nuwa iruntrarmia nu Yus-Chicham ujakarmiaji.</VERS>
      <VERS vnumber="14">Nui Tiatira péprunmaya nuwa, ni naari Ritia Wáinkiamiaji. Niisha tarach yamakain pénkeran Súriniuyayi. Yúsnasha shiir awajniuyayi. Yus-Chichaman Papru etserkamia nuna niisha pénker anturkamiayi. Túman, Uunt Yus Papru chichaamun umirkat tusa ni Enentáin takasmiayi.</VERS>
      <VERS vnumber="15">Túruna Nú nuwa Níiniurijiai imianmiayi. Tura nuyasha chichaak "Yus-shuar nekas ajasai Túrutkurmeka winia jearui winitiarum" Tímiayi. Tura nui jeawakrin setumtikrampramiaji.</VERS>
      <VERS vnumber="16"> Tura Nuyá ukunam Yus aujsatai tusar wekaamar nuwach nekaamin-iwianch enkemtuamu inkiunmakmiaji. Nu nuwachikia misatkauyayi. Niisha nékamkui nérenniurisha ti kuitriniawarmiayi.</VERS>
      <VERS vnumber="17">Tura Nú nuwach incha Pápruncha pataaturmamiaji. Tura kakantar untsumuk "Ju aishmansha nekas Uunt Yúsan umirkaru ainiawai. Tuma asa niisha atumin uwempratin chichaman ujatmarme" Tímiayi.</VERS>
      <VERS vnumber="18">Tura Nú nuwachisha ti Núkap tsawant tu wekaimiayi. Titmakui, Papru ayanmar iwianchin chicharuk "Jesukristu naarijiai Tájame: Jíinkitiá ni Enentáiya" Tímiayi. Tutai íwianchkia Nú chichamaik jiinkimiayi.</VERS>
      <VERS vnumber="19">Tura nuwachi nérenniurisha, íwianch jiiki awematniun nekaawar, Páprun Sérasnasha kajerak achikiar pepru uuntri iisarat tusar ajapén Júkiarmiayi.</VERS>
      <VERS vnumber="20">Tura pepru uuntriin ejeniar tiarmiayi "Ju aishman Israer-shuar ainiawai. Tura iin Páchim Enentáimtikramainiaji.</VERS>
      <VERS vnumber="21">Tura iisha Rúmanmaya aents árin, ii Túrachminian, iikia asumprachman jintintramainiaji" tiarmiayi.</VERS>
      <VERS vnumber="22">Tura nuyanka Ashí aents Páprun Sérasnasha kajerkarmiayi. Túramtai pepru uuntri chichainiak "Pushiri aitkiarum numijiai Asutiátarum" tiarmiayi.</VERS>
      <VERS vnumber="23">Tura Nuyá ti asutsua amikiar sepunam enkeawarmiayi. Tura Sepú-iinian chicharuk "Ti pénker Iistá pisararain" tiarmiayi.</VERS>
      <VERS vnumber="24">Nu chichaman antuk, Sepú-iin ti init Awayámiayi, tura nawen numi najanamujai tee chanuntamiayi. Tú tura ikiukmiayi.</VERS>
      <VERS vnumber="25"> Tura kashi ajapén Papru Sérasjai Yusan áujainiak kantampriarmiayi. Tura Chíkich enkeamusha nuna Antúu pujuarmiayi.</VERS>
      <VERS vnumber="26">Tu pujuiniai aya aneachma ti kakantar uurkamiayi. Tura sepusha muchitramiayi. Túrunamtai Sepú Wáitirisha Ashí urantrarmiayi. Tura aents jirujai enkekar jinkiamusha mash atiniakarmiayi.</VERS>
      <VERS vnumber="27">Túrunamtai Sepú-iin shintiarmiayi. Tura Wáitisha mash uranar aan Wáiniak, enkeamusha jiiniar Shiákchariash tusa ni puniariniak ukuiniak Máamattsa pujumiayi.</VERS>
      <VERS vnumber="28">Tura Papru untsuak "Amek yajauch awajmamsaip. Ashí pujuiniaji" Tímiayi.</VERS>
      <VERS vnumber="29">Tutai Sepú-iincha jinia ekeemak tsékenki wayamiayi. Tura Papru Sérasjai pujamunam kuranki jearmiayi.</VERS>
      <VERS vnumber="30">Tura aa jiiki aniasmiayi "Uunta, Warí itiurkattaj uwemprataj tusana?" Tímiayi.</VERS>
      <VERS vnumber="31">Tutai niisha tiarmiayi "Uunt Jesukrístu nekas Enentáimtustá. Túrakmeka amesha, tura áminiurmesha uwemprattarme" tiarmiayi.</VERS>
      <VERS vnumber="32">Tura Nuyá Ashí ni jeen pujuarmia nunasha Yus-Chichaman ujakarmiayi.</VERS>
      <VERS vnumber="33">Tura tsawant irankai Sepú-iincha Páprun Sérasjai numpamnamurin nijiararmiayi. Túramtai nuyasha Sepú-iincha nuarijiai uchirijiai imianiarmiayi.</VERS>
      <VERS vnumber="34">Túramtai nuyasha ni jeen Júkiarmiayi. Tura nuisha ayurawarmiayi. Tura Sepú-iincha niiniurijiai Yus-shuar ajasu ásar ti shiir warasarmiayi.</VERS>
      <VERS vnumber="35"> Kashin tsawar pepru uuntri, Páprun Sérasjai akupkata tusar suntaran Sepú-iinian akuptukarmiayi.</VERS>
      <VERS vnumber="36">Tura nuyanka Sepú-iin Páprun Tímiayi "Yamaikia pepru uuntri chichaman akupturmakai, átum wétinian. Tuma asamtai yamaikia pénkerak Jíinkitiarum" Tímiayi.</VERS>
      <VERS vnumber="37">Túrasha Papru suntaran chicharuk Tímiayi "Warí, iisha Ruma aents árinin, niisha chichaman iwiartsuk Ashí shuar iimiainiain Asutiámamji. Túrawar sepunam enketmamji. Tura urukamtai yamaikia uuk akuptamkataj tusa wakeruinia? Atsá. Antsu uuntcha ninki taar jiirmaktiai" Tímiayi.</VERS>
      <VERS vnumber="38">Tutai suntarsha waketkiar nuna ujakarmiayi pepru uuntrin. Tutai niisha ti ashamkarmiayi Ruma aentsun nekaawar.</VERS>
      <VERS vnumber="39">Túmak ashamainiak Páprun Sérasan weriarmiayi tsankurturtarum titiai tusar. Nuyasha sepunmaya Jíikiar "Yamaikia Wáitneasrum wetarum" tiarmiayi.</VERS>
      <VERS vnumber="40">Papru Sérasjai Nuyá Jíinkiar Ritia jeen wearmiayi. Tura Yus-shuaran Ikiakárar ikiukiarmiayi.</VERS>
    </CHAPTER>
    <CHAPTER cnumber="17">
      <VERS vnumber="1"> Papru Sérassha wéenak Ampipuris péprunam Apurunia péprunmasha nankaamakutak Tisarúnikia péprunam jeawarmiayi. Nui Israer-shuara iruntai jee ámiayi.</VERS>
      <VERS vnumber="2">Tura Pápruka nuna tuke Túrin asa nu jeanam wémiayi. Tura nuisha menaintiu Sáwartin Yus-Chichaman paant etsermiayi.</VERS>
      <VERS vnumber="3">Tura Páprusha Yus-Chicham tana Tímiatrusan jintintiarmiayi. Tura Krístusha Wáitias Jákatniuyi, tura nuyasha jakayat nantaktiniuyi, Tímiayi. Tura nuyasha chicharuk "Wi Jesusnan atumin ujaajrumna nusha Yusa anaikiamurin Kristu Tútain Tájarme" Tímiayi Papru.</VERS>
      <VERS vnumber="4">Nuna takui Israer-aents chikishtarchik umikiarmiayi. Túrawar Paprujai Sérasjaisha tsaninkiarmiayi. Tura Kriaku aencha ti Untsurí Yúsan umirkarmiayi. Tura nuwa penkeri armia nusha Nútiksaran umikiarmiayi.</VERS>
      <VERS vnumber="5">Tura Israer-shuarka Yus-shuar ajascharmia nu, Páprun Sérasnasha suiir iisarmiayi. Túrawar Chíkich yajauch aishman naki Yujáu armia nujai chichasar nu peprunam Charáa Charáa ajarmiayi. Tura Páprun Sérasnasha achikiar aentsu uuntrin suruktai tusar Jasunka jeen árenkarmiayi.</VERS>
      <VERS vnumber="6">Túrasha Páprun Sérasnasha awetrar, Jasunkan tura Chíkich Yus-shuarnasha achikiar japirkutak Júkiarmiayi. Tura pepru uuntriin Juíniak tiarmiayi "Ju aishmansha Ashí nunkanam charaatum Ajá wekarmia nu yamaikia Tímiajai tarutramarji.</VERS>
      <VERS vnumber="7">Tura ju Jasun ni jeen itiaarmiayi. Tura niisha Ashí mash Rúmanmaya uunt akupniu chichamen nakitiainiawai, tiarmiayi. Tura jes, Chíkich akupin awai, tuiniawai. Niisha Jesusaiti, turamainiaji" tiarmiayi.</VERS>
      <VERS vnumber="8">Nu chichaman antukar, aents nui pujuarmia nu, uuntrimiak charaatum ajarmiayi.</VERS>
      <VERS vnumber="9">Tura Jasun Chíkich Yus-shuarjai Papru nekas awemattaji tusar, paij, kuit ikiuaji, tiarmiayi. Nuna takui pepru uuntri niin akupkarmiayi.</VERS>
      <VERS vnumber="10"> Nuinkia Nú kashi Yus-shuar Páprun Sérasnasha Piría péprunam akupkarmiayi. Tura nui jeawar Israer-shuar iruntai jeanam wearmiayi.</VERS>
      <VERS vnumber="11">Piríanmaya aentska Tisarúnikianmaya aentsjainkia nankaamas pénker Enentáimkia ármiayi. Tuke Enentáijiai Yus-Chichaman ántiarmiayi. Túrawar tuke tsawant imia ninkisha Papru tana nuna nekasashit tusar Yusa papirin ii wearmiayi.</VERS>
      <VERS vnumber="12">Tuma ásar Untsurí shuar Yus-shuar ajasarmiayi. Tura Kriaku aents nuwa penkeri armia nusha aishmansha umikiarmiayi.</VERS>
      <VERS vnumber="13">Túrasha Tisarúnikianmaya Israer-shuarka Papru Yus-Chichaman Piría péprunam étserun antukar nui weriar charaatum awajiarmiayi.</VERS>
      <VERS vnumber="14">Túmainiakui Yus-shuar Páprun árutsuk nayaantsanam akupkarmiayi. Tura Séraska Timiutéujai nuin Piríanam juakarmiayi.</VERS>
      <VERS vnumber="15">Tura Páprun nemariarmia nu Atenas péprunam niin ejeyarmiayi. Tura niisha waketainiakui, Papru chichaman akatar akupkamiayi, Sérassha Timiutéusha Wárik Winiartí tusa.</VERS>
      <VERS vnumber="16"> Tura Papru Atenas péprunam pujus Sérasnasha Timiutéuncha Nákamiayi. Nui Nú péprunam ántar-yus ti írunkui Páprusha Kúntuts Enentáimmiayi.</VERS>
      <VERS vnumber="17">Tuma asa Israer-shuar iruntai jeanam Israer-shuarjai tura Chíkich aents Yúsan Enentáimtiarmia nujai chichasmiayi. Tura tuke tsawant pepru ajapén aentsjai inkiunaikiar chichasarmiayi.</VERS>
      <VERS vnumber="18">Nuyá chichaman jintin Chíkich naari, ipikiuriu, armia nu, tura chikichcha, ni naari, estuikiu, armia nusha Páprun áujmatsarmiayi. Chikichcha tiarmiayi "Imiá chichamtincha jusha waritramtajik." Tura chikichcha tiarmiayi "Yajaya yusnan etserniuchuashit." Páprusha Jesusa Túrunamurin tura aents jakamunmaya nantaktinian étserkui nuna tiarmiayi.</VERS>
      <VERS vnumber="19">Nuyanka aents iruntainiam, naari Ariupaku Támanum Páprun Júkiarmiayi. Nuisha tuke irunin ármiayi. Nui Páprun aniasarmiayi "Iisha ame yamaram Támena nu nekaatai tusar wakeraji, tiarmiayi.</VERS>
      <VERS vnumber="20">Amesha Nusháa chicham jintiniaitme. Túmaitkiui ju chichamsha warintiuak tusar nekaatai tusar wakeraji" tiarmiayi.</VERS>
      <VERS vnumber="21">(Atenasnumia aencha tura Chíkich nunkanmaya shuar nui pujuarmia nusha aya yamaram chicham amia nunak ántiarmiayi. Tura aya nunak áujmatiarmiayi.)</VERS>
      <VERS vnumber="22"> Nuyanka Papru Ariupakunam ajapén wajaki Tímiayi "Atenasnumia aishmantiram, wi nékajai, atumsha atumi yusri ainia Nuyá tsurakchamniaitrume, Tímiayi.</VERS>
      <VERS vnumber="23">Kame wi nuik Atumí yusri Enentáimtutainiam iistaj tukaman nui jeachin iwiaramun, JU NEKAACHMA YUSNAITI, tu aarman Wáinkiamjai. Wátsek, ju Yus átum nékachiatrum tikishmatrumna nuna ujaktajrume' Tímiai.</VERS>
      <VERS vnumber="24">`Nekaatarum, nu Uunt Yuska Ashí nunkan tura nui írunna nuna najanaiti. Tura Niisha nayaimpin nunkancha nérenniurinti. Tura aents najanamu jeanam Nú Yuska pujuchuiti.</VERS>
      <VERS vnumber="25">Niisha aents Yáinkiat tusa atsumatsui. Warí, imia-ninki Niisha ii iwiaakmarin, ii mayattairincha tura Ashí írunna nunasha Súramtsujik, Tímiayi.</VERS>
      <VERS vnumber="26">Nekaatarum. Nuu numpanmayanak Ashí aentsun najanamiayi Ashí nunkanam matsamsarat tusa. Tura Yuska ii tsawantrin nekapmaiti; ii pujustinniasha Nútiksan nakakmiayi.</VERS>
      <VERS vnumber="27">Winia Eátkar Wáitkiarat tusa Yus nuna Túrayi. Túrasha Yus jeashtaka pujurtamtsuji, Tímiayi.</VERS>
      <VERS vnumber="28">Jes, iisha Yusjai iwiaakji. Yusjai muchitiaji. Tura Yusjai ii kakarmari takakji. Nútiksan Atumí Papí-aintri Tíchamka "Ashí incha Yus najatmaitji."</VERS>
      <VERS vnumber="29">Tura iisha Yus najatma asakrin kuri najanamusha, Yúsaiti, tu Enentáimsashtiniaitji, Tímiayi. Tura kuit-yussha, kaya-yussha aents Enentáimsar najanamuka, Yúsaiti tu Enentáimsashtiniaitji, Tímiayi.</VERS>
      <VERS vnumber="30">Aents Yúsan nékainiachuk Túrawarmiania nuna Yuska Yáunchuka pachischamiayi. Túrasha yamaikia Yus Ashí aentsun chicharuk "Tunaaruminia Enentáimpratarum" Túramji, Tímiayi.</VERS>
      <VERS vnumber="31">Yuska aishmankan anaikiaiti. Nú aishman Ashí aentsti, Yáki pénkeran Túriniait, Yáki yajauchin Túriniait Núnaka nekarmattaji. Nú aishman Yus akupkamun tuke Enentáimtakui Yus niin anaikiaiti. Tura tsawant Nú Túrunatin átatna nuna Yus Ninki achikiuiti. Túrasha nekas anaikiajai tusa, tura Ashí aentstiram nekaatarum tusa Nú aishmankan jakamunmaya iniantkimiayi" Tímiayi Papru.</VERS>
      <VERS vnumber="32"> Tura nuna jakamunmaya nantaktinian áujmatun antukar chikichcha wishikiarmiayi. Tura Chíkich "Yamaikia Máakete. Antsu Chíkichawantin Antukmí" tiarmiayi.</VERS>
      <VERS vnumber="33">Tutai Papru iniaisamiayi.</VERS>
      <VERS vnumber="34">Tura Chíkich aentska Papru Táman umikiar niin nemarsarmiayi. Nuisha Tiuníseu Páchitkiauyayi. Niisha Ariupaku aentsuyayi. Tura nuyasha nuwa, ni naari Támaris, tura Chíkich aencha Nútiksaran nemariarmiayi Páprun.</VERS>
    </CHAPTER>
    <CHAPTER cnumber="18">
      <VERS vnumber="1"> Nuyanka Papru Atenas péprun ikiuki Kurintiu péprunam wémiayi.</VERS>
      <VERS vnumber="2">Tura nui Israer-shuaran ni naari Akiran Wáinkiamiayi. Akiraka Puntu nunkanam akiiniauyayi. Tura ukunam Itiaria nunkanam pujai uunt akupin Krautiu Ashí Israer-shuaran Ruma péprunmaya awemarmiayi. Rúmaka Itiaria nunkanmaiti. Nui awemamu ásar Akira Kurintiunam nuik Támiayi nuwe Pirisírajai. Tura Pápruka Akiran chichastaj tusa werimiayi.</VERS>
      <VERS vnumber="3">Akirasha Páprusha mai juna takau ármiayi, tarach ti Núparman jea najantain najanin ármiayi. Tuma asamtai Papru Akirai seturmiayi nu takat Túrawartai tusa.</VERS>
      <VERS vnumber="4">Tura tuke Sáwartin Papru Israer-shuar iruntai jean wéuyayi. Nuisha Israer-aentsun Kriaku-aentsnasha Nútiksaran Yus-Chichaman ujakar Enentáimtikrarmiayi.</VERS>
      <VERS vnumber="5">Tura Nuyá Séras Timiutéujai Masetúnianmaya Táarmatai Pápruka mijiatrutsuk Yus-Chichaman étseruk "Yusa anaikiamuri Kristu, atum Nákarmena nu Jesusaiti" Tímiayi.</VERS>
      <VERS vnumber="6">Tura Támaitiat Nú chichaman nakitiarmiayi. Túmainiak Páprun katsekkarmiayi. Tuma asamtai Papru, nuinkia ikiuajrume tusa, ni pushirin pear Tímiayi "Atumek makuumarme. Tura wikia Yusai makuumatsjai. Yamaikia Israer-shuarcha ainia nuna Yus-Chichaman ujakartaj tusan werajai" Tímiayi.</VERS>
      <VERS vnumber="7"> Tura nuyanka Israer-shuar iruntai jeanmaya jiinki, Yúsan Enentáimtin aishman Justu jeen wémiayi. Ni jeenka Israer-shuara iruntai jeen ayamach pujumiayi.</VERS>
      <VERS vnumber="8">Israer-shuar iruntai jea chicharniuri, Krispu, Uunt Jesusan nekas Enentáimturmiayi. Túruna nuarijiai uchirijiaisha Yúsan umirkamiayi. Tura Chíkich aencha Kurintiunmaya armia nu Nútiksaran Yus-Chichaman antukar, Jesusan Enentáimtusar imianiarmiayi.</VERS>
      <VERS vnumber="9">
      </VERS>
      <VERS vnumber="10">Nuyá Uunt Yus Páprun mesekran ipiatkamiayi. Chicharuk "Penké ímiatik awajtamsachartatui Wi ámijiai pujakui. Ju péprunmasha Untsurí aents Winia ajasartin írunui. Tuma asamtai ashamtsuk winia chichamur tuke etserkata" Tímiayi Yus.</VERS>
      <VERS vnumber="11">Tura nui Kurintiu peprunam Jimiará Uwí ejesattuk Yus-Chichaman étseruk pujumiayi.</VERS>
      <VERS vnumber="12"> Tura Kariun, Akaya nunka akupniuri anaikiamu ai, Israer-aents Páprun kajerkarmiayi. Tura kajerainiak akupniunam irunturarmiayi. Túrawar Páprun Júkiar ejeniarmiayi.</VERS>
      <VERS vnumber="13">Tu Túrawar akupniun chicharainiak "Ju aishman Yúsan umirkatniun Muisais akupkamia Núnaka iikias Ausháa Jintíawai" tiarmiayi.</VERS>
      <VERS vnumber="14">Tura Páprusha chichastaj Táunak, Kariunka Israer-shuaran Tímiayi "Jusha nekas Tunáa Túrakuinkia, tura akupniun umirchakuinkia, Tárumna nuna anturkaintjarme.</VERS>
      <VERS vnumber="15">Túrasha aya chichamnak tura aya Náariniak Atumí uuntri akupkamia nunak tau asamtai, atumek Nuámtak iistarum Tájarme. Wikia nu chichamnum pachinkiatniun nakitiajai" Tímiayi.</VERS>
      <VERS vnumber="16">Taku aa Jíikmiayi.</VERS>
      <VERS vnumber="17">Tura nuyanka Kriaku aents Israer-shuar iruntai jea uuntrin Sústinisian achikiar awatiarmiayi akupniusha iimmianuman. Túrasha akupin Kariunka Túranak penké pachischamiayi.</VERS>
      <VERS vnumber="18"> Tura ni jeen waketkiarmatai, Papru nu péprunam Untsurí tsawant pujusmiayi. Tura nuyasha ukunam Yusai yachi ármiania nuna áujas ikiuak Pirisírajai ni aishri Akirajai Senkrea péprunam wearmiayi. Nui Israer-shuar Túrutain Umíak Papru ni intiashin awampramiayi, nuik Yúsan Tímiaj nuna Yamái Umíajai tusa. Nuinkia kanunam enkemprarmiayi Siria nunkanam waketkitiai tusar.</VERS>
      <VERS vnumber="19">Tura Nuyá Ipisiu péprunam jeawar Pápruka Pirisíran tura Akiran ikiukmiayi. Tura Israer-shuar iruntai jeanam Wayá Israer-shuar irunar pujuarmia nujai chichasmiayi.</VERS>
      <VERS vnumber="20">Tura niisha Páprun juin Pujustá tusar seawarmiayi. Túrasha Támaitiat, tujintiajai, Tímiayi.</VERS>
      <VERS vnumber="21">Nuyanka áujas ikiuak "Wisha Jerusarénnum Námper átatna nuna pachiintiuktiniaitjai. Tura Yus akuptakuinkia atak tatajai atumin iistaj tusan" Tímiayi. Tura kanunam enkemar Ipisiunmaya Jíinkimiayi.</VERS>
      <VERS vnumber="22">Nuyá Pápruka Sesaria péprunam Jeá, nuyanka Jerusarénnum wémiayi, Yus-shuaran nui áujsataj tusa. Tura Nuyá Antiukíanam wémiayi.</VERS>
      <VERS vnumber="23">Tura Antiukíanam ishichik pujus ataksha weak Karasea nunkanam tura Pirijia nunkanmaani Wekaráktak wémiayi. Tura weak Yus-shuar matsamarmia nuna chicharak Ikiakárarmiayi.</VERS>
      <VERS vnumber="24"> Tumáa pujai Arijiántria péprunmaya Israer-aents Apurus Ipisiu péprunam jeamiayi. Niisha Yusa yaunchu papirin ti pénker nekaamiayi. Etserkatniuncha ti nékauyayi.</VERS>
      <VERS vnumber="25">Uunt Yus Tímia nunasha Unuimiátrauyayi. Tura tuke Enentáijiai chichasmiayi. Jesusa Túramurin pénker jintinniuyayi. Túrasha aya Juan imiakratmanak nekaamiayi.</VERS>
      <VERS vnumber="26">Ju Apurus arantutsuk Israer-shuar iruntai jeanam chichamiayi. Tura Pirisíra Akirajai ni étserman anturkar, nincha akanki Júkiar Yusa chichamen ni nekaachmia nuna Núkap jintintrarmiayi.</VERS>
      <VERS vnumber="27">Nuyá ukunam Apurus, Akaya nunkanam wétaj takui, Ipisiunmaya Yus-shuar Yáinkiar Papí aarar atakas akupkarmiayi. Nú aentsnum pénkerak jeat tusar Túrawarmiayi. Tura Akayanam Jeá, Nú aentsun Yusa waitnenkratairijiai uwempraru ármia nuna ti Yáinkiarmiayi.</VERS>
      <VERS vnumber="28">Tura Apurus Israer-aentsjai paant chichasmiayi. Túrasha Yusa Papirijiai, Jesussha nekas Yusa anaikiamurinti tusa paant Jintíak nincha nupetkamiayi.</VERS>
    </CHAPTER>
    <CHAPTER cnumber="19">
      <VERS vnumber="1"> Tura Apuruska Kurintiunam Pujái Pápruka Náinniumaani Wekaráktak, Ipisiunam jeamiayi. Tura nuisha Yus-shuaran Wáinkiamiayi.</VERS>
      <VERS vnumber="2">Tura aniasmiayi "Atumsha Yus-shuar ajasmarmena nui, Yusa Wakaní Atumí Enentáin enkemturmakaitrum?" Tutai niisha tiarmiayi "Atsá. Iikia nuka penke áyatkisha ántichuitji Yusa Wakaní awai Támaka" tiarmiayi.</VERS>
      <VERS vnumber="3">Tutai Papru aniasmiayi "Entá, nuikia atumsha Warí Enentáimsarmea imianmiarum?" Tímiayi. Tutai niisha tiarmiayi "Juan jintintramamiaj nu iisha Enentáimsar imianmiaji" tiarmiayi.</VERS>
      <VERS vnumber="4">Tutai Papru Tímiayi "Juansha, tunaarminia Enentáimprarum imiantiarum, Tíchamka. Nuyá Tíchamka, winia ukurui winittiana nu nekas Enentáimtustarum. Niisha Jesus Yusa anaikiamurinti, tu ujatmakchamka" Tímiayi Papru.</VERS>
      <VERS vnumber="5">Nuna antukar niisha Uunt Jesusa Náarin Enentáimtusar Ataksháa imianiarmiayi.</VERS>
      <VERS vnumber="6">Tura Papru ni uwejejai niin antinmatai Yusa Wakaní tarurarmiayi. Túram Chíkich chichamjai chichasarmiayi. Túrunawar Yus-Chichaman etseriarmiayi.</VERS>
      <VERS vnumber="7">Nusha tuse (12) aishman ármiayi.</VERS>
      <VERS vnumber="8"> Tura nuisha menaintiu nantutin Papru Israer-shuar iruntai jeanam Werí Yusa akupeamurin pachis arantutsuk etsermiayi. Túrak Nú aentsun ujaak Yúsnan nekasaiti tu Enentáimtikrarmiayi.</VERS>
      <VERS vnumber="9">Tura Chíkichka ni Enentáin ti Ikiatsuárarmiayi. Túrunawar umiktinian penké nakitiainia ásar aents ántamunam Yusa jintin penké yajauch chicharkarmiayi. Tuma asamtai Papru Yus-shuarnaka akanki yaruak Tiranu iskuirariin tuke tsawant Yus-Chichaman ujaarmiayi.</VERS>
      <VERS vnumber="10">Nuna Túruki Jimiará Uwí etserkamiayi. Túramu asamtai Ashí Asia nunkanmaya aents Israer-shuar tura Israer-shuarcha Uunt Jesusa Túramurin antukarmiayi.</VERS>
      <VERS vnumber="11">Tura aentsti Túrachminian Túrat tusa Yuska ni kakarmarin Páprun susamiayi.</VERS>
      <VERS vnumber="12">Jáanchniasha pushincha Papru antinman Júkiar, Nánkamas jaa shuaran ejetim, Nú jaa shuarsha nuna antinkiar pénker ajaarmiayi. Iwianchrukusha nuna antinkiar, íwianch Jíinkimtai ankant ajaarmiayi.</VERS>
      <VERS vnumber="13"> Tura Chíkich Israer-aents uwishin ármiayi. Tura niisha Chíkich Chíkich péprunam wear iwianchrukun iwianchrin jiirki akuptin ármiayi. Tuma asa niisha Jesusa Náarijiai iwianchin jiiktiai tusar, iwianchin chichartuiniak "Nu Jesus Papru ujaana nuna Náarijiai Jíinkitiarum Tájarme" tiarmiayi.</VERS>
      <VERS vnumber="14">Tura Israer Patri uuntri Esewia Náartin, siati uchiri ármia nu, nuna Túriarmiayi.</VERS>
      <VERS vnumber="15">Túrasha Jesusa Náarijiai Jíinkitia, tuiniakui, iwianchcha Tímiayi "Jesusnaka nékajai. Tura Pápruncha nékajai. Tura atumsha, Yátsukaitrum?" Tímiayi.</VERS>
      <VERS vnumber="16">Nuna tinia iwianchruku aishman tsékenki Nú aishmankan kakaram katsumak nupetkarmiayi. Túram ti katsumam niisha Misú tura numpamnawar Jíinkiar pisararmiayi.</VERS>
      <VERS vnumber="17">Nusha Ipisiu péprunam Túrunamiayi. Túrunamtai Ipisiu péprunmaya Israer-shuarsha tura Israer-shuarchasha nuna Túrunamun nekaawar ti ashamkarmiayi. Tura Uunt Jesusa Náarin shiir awajsarmiayi.</VERS>
      <VERS vnumber="18">Túmainiai Untsurí shuar Yúsan umirkaru Yus-shuar ajatsuk Tunáa Túrawarmia nuna paant ujakarmiayi.</VERS>
      <VERS vnumber="19">Tura Untsurí uwishniumawarmia nu, wawekratai Papí ármia nuna itiarmiayi. Itiar, juka iniaiyaji tusar, Ashí iimiainiain aesawarmiayi. Nú Papí aesawarmia nuna Kuítrisha senkuenta mir (50.000) nankaamasauyayi.</VERS>
      <VERS vnumber="20">Tu Túrunamtai Uunt Yusa chichame pampanki tura nupetmaki wémiayi.</VERS>
      <VERS vnumber="21"> Tuma asamtai nuyasha Pápruka Masetúnia nunkanam Akaya nunkanmasha irautjai tu Enentáimsamiayi. Tura nuyasha Jerusarénnum waketkitjai, Tímiayi. Tura Nuyá ukunam Ruma péprunmasha wetajai, tu Enentáimsamiayi.</VERS>
      <VERS vnumber="22">Masetúnia wétin asa Papru ni tsaniakmarin Masetúnia nunkanam emka akupkamiayi. Timiutéun Erastujai akupkarmiayi. Tura ninkia Asia nunkanam seturmiayi.</VERS>
      <VERS vnumber="23">Pápruka tuke Ipisiunam Pujái, Nuyá aents Yus-Chichaman nakitiainiak charaatum ajarmiayi.</VERS>
      <VERS vnumber="24">Iis, nui Ipisiunam kaya-yusa jee ámiayi. Nu yus Núwauyayi, Tiana naartin. Tura aishman, Timitriu naartin, Nú jean nakumak uchichin najanniuyayi kuitjai. Tura niisha Nú takatjai ti Kuítrintin ajasmiayi. Tura Chíkich aishman Nú takatan takarmia nunasha ti Kuítrintin awajsarmiayi.</VERS>
      <VERS vnumber="25">Timitriusha niijiai takarmia nuna ikiaanak, chikichnasha niijiai métek-taku takarmia nunasha ikiaanak niijiai charaatum ajarmiayi. Timitriusha Tímiayi "Winia írutramutiram antuktarum. Iisha ju takat takaajnia jujai ti kuit Achíatsjik.</VERS>
      <VERS vnumber="26">Tura atumsha ju Papru Wáintrumna nu tura ántarmena nu chichaak "Ashí aents najanamu yuska ántar ainiawai" tatsuk. Nuna tau asa, jui Ipisiunam, tura arant Ashí Asia nunkanam, ni Yúsrin iniaisarat tusa Enentáimtikrarai. Tuma asamtai Untsurí aents, ii yusri Tiánan ikiuiniak, Papru tana nuna umirainiatsuk.</VERS>
      <VERS vnumber="27">Papru tu étserkui, iisha itiurchat pujuschattajik. Kuit ii achiaj nuka menkakashtatuak. Tura Nú arantcha ii yusri Tiana jeen shuar iniaisachartatuak. Tura Nuyá Asia nunkanmayasha tura Ashí nunkanmaya aencha, ii yusri Tiana shiir awajainia nuna Yapajiáwar aun nakitrachartatuak" Tímiayi Timitriu.</VERS>
      <VERS vnumber="28">Nuna antukar aencha ti kajekar charaatum ajarmiayi. Túmainiak "Ipisiu shuartikia, aya Tianak wakeraji" tu untsummiarmiayi.</VERS>
      <VERS vnumber="29">Nuinkia aents Páchim Enentáimprarmiayi. Túmainiak Masetúnianmaya Kayuncha Aristárkuncha Páprun nemarin ármia nuna achikiar japirkutak iruntai jeanam Júkiarmiayi.</VERS>
      <VERS vnumber="30">Tura Pápruka iruntai jeanam Wayá chichastaj taun, Nuyá Yus-shuar ármia nu, nuna suritkiarmiayi.</VERS>
      <VERS vnumber="31">Tura Asia nunkanmaya uuntri, Páprun amikri ásar, ainkia wayawain tusar chichaman akuptukarmiayi.</VERS>
      <VERS vnumber="32">Túrasha irunar pujuarmia nu, Páchim Enentáimprar, Chíkichka Nusháa untsummiarmiayi. Tura chikichcha Nútiksaran Ausháa untsummiarmiayi. Tura Chíkichka ti Untsurí, nekaachar "wariniak irunturara" tiarmiayi.</VERS>
      <VERS vnumber="33">Chíkich nui wajarmia nu charaatum amia nuna Israer-shuaran Arejántrun jintintrar eem shitiawarmiayi. Arejántrusha Kayun tura Aristárkuncha ayampruktinian wakerak takamatsatarum tusa uwején takuimiayi.</VERS>
      <VERS vnumber="34">Túrasha aents iruntrarmia nu, juka Israer-shuaraiti tusa nekaawar, Nú arant charaatum ajainiak "Ipisiu shuartikia aya Tianak wakeraji" ímia-imiatainiakua Tí nukap pujursarmiayi.</VERS>
      <VERS vnumber="35">Ipisiu pepru Papí-aintrisha aentsun itiatmamtik Tímiayi "Ipisiu Shuártiram antuktarum. Ii uunt yusri Tiana jee iistinia iichukaitiaj~i. Tura ni nakumkamurisha nayaimpinmaya iniarmiania nusha iischatniukaitiaj~i. Tura nunasha Ashí aents paant nékainiatsuk, Tímiayi.</VERS>
      <VERS vnumber="36">Warí, Núnaka Ashí aents nékainia asamtai atumsha itiatkatarum. Túrarum Enentáimtsuk yajauch Túrawairap, Tímiayi.</VERS>
      <VERS vnumber="37">Iimiatarum. Ju aishman átum itiarumna nu, ii Yúsrin yajauch chicharkacharai. Tura ni jeen yajauch awajsacharai.</VERS>
      <VERS vnumber="38">Wats, Timitriu tura niijiai takainiana nu Tunáa Túramun ujaktai tusar wakeruiniakka pepru penkerin werishtinkiait. Nuinkia Máimtek Iwiainiakartí.</VERS>
      <VERS vnumber="39">Tura Chíkich chicham ákuinkia pénker iruntrarum iwiaratarum.</VERS>
      <VERS vnumber="40">Kame ju Yamái Túrunamun nekaawar Rúmanmaya Kapitián "Ii uunt Kapitiántri yajauch awajsatai tusarum Túrachurmeash" turamchatjiash. Warí, niisha "Urukamtai charaatum ajarum?" takuisha, aimkiatin penké tujinkiattaji" Tímiayi.</VERS>
      <VERS vnumber="41">Tura Papí-aint nuna tuasua amik "Aukete. Wétarum" Tímiayi.</VERS>
    </CHAPTER>
    <CHAPTER cnumber="20">
      <VERS vnumber="1"> Charaatum ajasua amikiarmatai Papru Yus-shuaran untsuk Yusnan jintintrataj tusa ikiaankarmiayi. Tura áujas ikiuki Masetúnianam wémiayi.</VERS>
      <VERS vnumber="2">Nú nunkanam Wekaráktak, Yus-shuaran jintintrar Ikiakárarmiayi. Tura nuyasha Krisia nunkanam jeamiayi.</VERS>
      <VERS vnumber="3">Nui menaintiu Nántuk pujusmiayi. Tura nuyanka kanujai Siria nunkanam wétasa pujus Israer-shuar Chícham jurusman anturmamak "antsu nunkan Masetúnianmaani wetajai" Tímiayi.</VERS>
      <VERS vnumber="4">Tura Piríanmaya aishman Súpater naartin Páprun atamprimiayi. Tura Tisarúnikianmaya Aristárkusha Sekuntusha Tírpinmaya Kayusha Timiutéusha Asianmaya Tíkikiusha, Trújimiusha Ashí nu shuar Jiripius peprunam Páprun atampriarmiayi.</VERS>
      <VERS vnumber="5">Túrawar niisha emki wear Trúas péprunam jeawarmiayi.</VERS>
      <VERS vnumber="6">Tura iisha wakapruachu tanta yutai jisat amuukamtai, iisha Jiripius péprunmaya Jíinkir, kanunam enkemprar Masetúnia nunkanmaya Jíinkimji. Tura senku tsawant nankaamasmanum emki wearmia nu amaiyankarmiaji Trúasnum. Tura nuisha siati tsawant pujusarmiaji.</VERS>
      <VERS vnumber="7"> Tura tumintin Kíarai Jesukrístu Enentáimtusar Yurumátai tusar iruntrarmiaji. Tura Papru Yus-shuaran jintintramiayi. Kame Pápruka kashinkia wétin asa chichaa-chichaakua kashi ajapén ejemiayi.</VERS>
      <VERS vnumber="8">Tura Yakí menaintiu Pátaranam, tesaamu ámia nui iruntrarmiaji. Nuisha ji ekemarma Untsurí irunmiayi.</VERS>
      <VERS vnumber="9">Tura nuisha natsa Eutikiu, aankamunam ayamas pujusmiayi. Tura Papru ti esaram chichaakui nu Nátsasha kari pujumiayi. Tumáa pujus kanaki Yakí Pátanmaya akaiki iniaamiayi. Tura penké jakan Júsarmiayi.</VERS>
      <VERS vnumber="10">Tura Papru akaatuki tsuntsumprua miniakkamiayi. Tura Yus-shuaran chicharainiak "Ashamkairap. Ataksha iwiaakui" Tímiayi.</VERS>
      <VERS vnumber="11">Nuyá ataksha Papru wakamiayi. Tura tantan puukar Yurumáwarmatai, tuke chichaa-chichaakua tsawantmarmiayi Papru.</VERS>
      <VERS vnumber="12">Eutikiuncha iwiaakun ni jeen Júkiarmiayi. Tura Ashí aents shiir Enentáimsarmiayi.</VERS>
      <VERS vnumber="13"> Wats, Papru Asun péprunam nunkan we jeatajtsa wakerimiayi. Tura incha, átumka kanunam wétarum, turamkurin, iikia emkir wémaji Asunnum.</VERS>
      <VERS vnumber="14">Nui Asunnum inkiunaikiar, Páprusha kanunam enkempramtai, Mitiríniniam jeamji.</VERS>
      <VERS vnumber="15">Tura Nuyá Jíinkir, kashin tsawarar Sámus péprunam jeamji. Tura nuyanka Trujiriunam jear ayampramji. Nuyasha kashin tsawarar Miritiunam jeamji.</VERS>
      <VERS vnumber="16">Pápruka Jerusarénnum wari wétajtsa wakerimiayi, Pintikiustís naartin Jístatin pachiinkiataj tusa. Tuma asamtai, Asia nunkanam ti Núkap pujustinian nakitiak "Ipisiunam wéchattajai" Tímiayi.</VERS>
      <VERS vnumber="17"> Túrasha Papru tuke Miritiunam pujus, Ipisiunmaya Yus-shuara uuntrin winitiarum tusa untsukarmiayi.</VERS>
      <VERS vnumber="18">Ni taarmatai Papru Tímiayi "Atumsha wi Asia nunkanam pujusan itiura Túraj nu nékarme.</VERS>
      <VERS vnumber="19">Atumjai tuke tsawant pujumaj nui, nankaamantuchu Enentáimtumasan, uutchim winia Uuntrun takatrin takasmiajai. Tura Israer-shuar yajauch awajtustinian wakerutainiain tuke takasmiajai.</VERS>
      <VERS vnumber="20">Ashí pénker ana nu nekaatarum tusan mijiatrutsuk jintintiamjarme. Iruntramarmena nui tura ankant ankant Atumí jeen pujumarmena nuisha Yus-Chichaman ujakmajrume, Tímiayi.</VERS>
      <VERS vnumber="21">Tura Israer-shuarnasha Israer-shuarchancha Nútiksanak, enentai Yapajiárum Uunt Jesukrístu umirkatarum, Tímiajrume.</VERS>
      <VERS vnumber="22">Tura Yamái Jerusarénnum wéajai, Yusa Wakaní Túrutkui. Nuisha Túrunatana nunasha nekamatsuk wéajai.</VERS>
      <VERS vnumber="23">Tura Yusa Wakaní iniakturkui juna nékajai, Ashí pepru wi jeattajna nui Enketátai tusar Nákarainiawai. Tura ti Wáitsatniun nekapsattajai.</VERS>
      <VERS vnumber="24">Kame wikia Jákashtajash. Túrasha Warí winia itiurtawa. Wikia Yusa jintiin warasan wekasataj tusan wakerajai. Yusai wea-wéakuan Jáakun iniaisataj tajai. Tura Nuyá takatan Uunt Jesus surusmia nuna pénker amuktaj tusan wakerajai. Jes, Jesus chichartak "Yus Wáitnenkartana Nú chicham etserkata" turutchamka' Tímiayi.</VERS>
      <VERS vnumber="25">`Tura, yatsurtiram, Ashí Yúsnan atumin paant ujakjarme. Yamaikia Wíniaka atakka Wáitkiashtatrume.</VERS>
      <VERS vnumber="26">
      </VERS>
      <VERS vnumber="27">Nekaatarum, Ashí Yusa wakeramurin wisha penké úurtsuk ujakjarme. Tuma asamtai atumin Títiajtsan wakerajrume, Chikichík shuara Wakaní jinium wéakuisha wikia penké makuumashtatjai.</VERS>
      <VERS vnumber="28">Tuma asamtai emka atumek iimiastarum. Túrarum Nuyá Chíkich Yus-shuar iistarum. Yus-shuaran Wáinin ajastarum tusa, Yusa Wakaní achirmakurme. Yus-shuar ainia Núnaka ni numpejain Uunt Jesus sumakchakait.</VERS>
      <VERS vnumber="29">Kame wi wématai, Chíkich Táartatui. Núnaka nékajai. Tura niisha, Yus-shuaran amukartajtsa wakeriartatui, uunt yawasha murikiun amuinia aintsan.</VERS>
      <VERS vnumber="30">Túrasha nemartusarat tusar wakeruiniak atumiinian wait chichaman unuikiartin wantinkiartatui.</VERS>
      <VERS vnumber="31">Tuma asamtai yatsurtiram, aneartarum. Wisha Menaintiú uwitin tsawaisha Káshisha uutchim ankant ankant unuiniamajrumna nu kajinmatkiirap' Tímiayi.</VERS>
      <VERS vnumber="32">`Pai, yamaikia, yatsuru, Yus Yáinmakarti. Yusa anenkrattairi nékaitrumna Nú chichamsha kakarmaiti. Nú chicham átum katsuarar kakaram wekasatniun yainmakarti. Kame Nú chicham atumi Enentáin pujakui, Yus ni shuarin matsamsatniun anajmatramia nui pachiinkiattarme.</VERS>
      <VERS vnumber="33">Wats, wisha Chikichkí shuara Kuítrin waririncha wakerutkachuitjai.</VERS>
      <VERS vnumber="34">Antsu winia uwejrujai takasan wi atsummiaj nuna sumarmakmajai. Tura winia írutkamuru atsumamurincha wiki sumakmiajai. Nuka paant nékarme.</VERS>
      <VERS vnumber="35">Kame átum takasrum, atsumainia nusha Yáintarum tusan jintintiajrume. Wats, Uunt Jesusa chichame Enentáimsami. "Achíana nujainkia nankaamas, Súana nuka shiir waraawai" Tíchamka" Tímiayi.</VERS>
      <VERS vnumber="36"> Nuna tuasua amik Papru tikishmarmiayi. Tura Ashí niijiai iruntrarmia Nú shuar Yúsan áujsarmiayi.</VERS>
      <VERS vnumber="37">
      </VERS>
      <VERS vnumber="38">Tura Papru nuik chichaak "Atakka Wáitkiashtatrume" tiniu asamtai, ti Kúntuts pujuiniak, uutchim Páprun miniaksarmiayi. Túrawar kanunam ejeniarmiayi.</VERS>
    </CHAPTER>
    <CHAPTER cnumber="21">
      <VERS vnumber="1"> Tura Nuyá Yus-shuar aujsa ikiukir kanunam enkempramji. Tura ínkiuasmak Kus péprunam jeamji. Tura kashin tsawarar Rútas péprunam jeamji. Tura nuyanka Patara péprunam jeamji.</VERS>
      <VERS vnumber="2">Tura nui Pataranam pujusar, Chíkich kanu Pinisia péprunam wea Wáinkiamji. Túmakui nui enkemprar wémaji.</VERS>
      <VERS vnumber="3">Nui wésar Chipri nunkaka Wáinkiamji. Chíprikia menanmaani aa ikiuakur Sírianam jeamji. Kánuka Tiru péprunam Jeá pujustiniuyi, Káarak Núkap ikiuktin akui. Tuma asamtai iisha Tírunam jear kanunmaya Jíinkir péprunam wayamji.</VERS>
      <VERS vnumber="4">Nui Yus-shuar Wáinkiar nuin siati tsawant pujusmaji. Tura Yus-shuaran Yusa Wakaní ujakam Páprun chicharainiak "Jerusarénnumka wéchatniuitme" tiarmiayi.</VERS>
      <VERS vnumber="5">Tura siati tsawant nankaamasmatai Jíinkimji. Ashí Yus-shuar ármia nu Núwentuk uchirtiuk nemartamkamji, péprunam iniankatmaktiai tusar. Káanmatkanam jear tikishmarar Yus áujsamji.</VERS>
      <VERS vnumber="6">Tura nu amikiar nuinkia áujnaisar ikiukiarmaji. Tura iikia kanunam enkemprakrin ninkia ni jeen waketkiarmiayi.</VERS>
      <VERS vnumber="7">Iisha Tirunmaya entsak wea-wéakuar Turumáitianam nuin Jíintramji. Tura nui jearsha Yusai yachi ármia nu chichasar nuin Chikichkí tsawant pujusmaji.</VERS>
      <VERS vnumber="8"> Kashin tsawarar Nuyá Jíinkir nunkan weri Sesaria péprunam jeamji. Nui Jiripi jeen jear pujusmaji. Jiripikia Yus-Chichaman etserniuyayi. Nuik Jerusarénnum siati aishmankan Yusa takatrin Wáinkiarat tusar anaikiarmia Nú Jiripiiti.</VERS>
      <VERS vnumber="9">Jiripisha kuatru nawantrin yarumkauyayi nuatnakchan. Niisha Yusa chichamen etserin ármiayi.</VERS>
      <VERS vnumber="10">Tura iisha Jiripi jeen Wárum tsawantak pujarin Jutía nunkanmaya aents Yusa etserniuri, Akapu Náartin Támiayi.</VERS>
      <VERS vnumber="11">Niisha taa Papru emenmamkarin achikmiayi. Tura achik ninki ni nawen tura uwejéncha jinkiamamiayi. Nuna tura Tímiayi "Yusa Wakaní tawai, juna emenmamka nérenniurin Israer-aents Jútikia Jinkiáwar Israer-shuarchanum surukartatui, tawai" Tímiayi.</VERS>
      <VERS vnumber="12">Iisha nu antukar Papru Tímiaji "Jerusarénnumka weep." Sesarianmaya Yus-shuarsha Núnisan Páprun tiarmiayi.</VERS>
      <VERS vnumber="13">Tutai Papru Tímiayi "Urukamtai uutkuram winia Enentáirui Kúntuts awajtarum? Tímiayi. Wi Jesusna asamtai Jerusarénnum jinkiatainiakuisha Mántuiniakuisha ashamatsjai" Tímiayi.</VERS>
      <VERS vnumber="14">Tura iisha Papru emetatai tukamar tujinkiar "wats, nuinkia Uunt Yus wakera nu Tímianak Atí" tiarmaji.</VERS>
      <VERS vnumber="15"> Nu tiri iniaisar iwiarnarar Jerusarénnum wémaji.</VERS>
      <VERS vnumber="16">Chíprinmaya yaunchu Yus-shuar Manasun ni jeen Jerusarénnum takakuya nuna ikiatmastinian wakerimiayi. Tuma asamtai Sesarianmaya ishichik Yus-shuar nemartamainiak Manasunnasha Júkiarmiayi.</VERS>
      <VERS vnumber="17">Tura iisha Jerusarénnum jeawakrin, nui warasar Yus-shuar ti shiir áujtamsarmiaji.</VERS>
      <VERS vnumber="18">Tura kashin tsawar Papru iimiak Jakupu jeen wémiaji. Nuisha Yus-shuara uuntri matsamarmiayi.</VERS>
      <VERS vnumber="19">Páprusha áujas amik, Israer-shuarchanum ni étsermajai Yus Túramia nuna Yámankamtaikniumia Jukí chikichkimias ujakar ujakar awajsamiayi.</VERS>
      <VERS vnumber="20">Papru taman antukar "Yus ti pénkerchakait" tiarmiayi. Tura Páprun ju chichaman tiarmiayi "Támena nu pénkeraiti, Yatsurú, Túrasha Israer-shuar Timiá Untsurí Yus-shuar ajasu ainiayat, "Ashí Muisais akupkamia nu umiktiniaitji" tuiniawai.</VERS>
      <VERS vnumber="21">Nú arant yajaya aents taar, chichartamainiak "Pápruka Nusháa jintintiui, turamainiawai. Israer-shuar Chíkich nunkanam pujuinia nuna Muisaisa akupkamuri umirkashtin Pápruka jintintiui, turamainiawai. Israer-shuarti tsupirnaktin ana nu Túrashtinian tura Ashí Israer-shuar Túrutai iniaisatniun Papru imia Israer-shuaran jintintui, turamainiawai."</VERS>
      <VERS vnumber="22">Wátsek, yatsuru, nuinkia itiurmainkit. Ame Tátintrumin aents nekaawarka jui kajertamainiak Káutramkachartatuak.</VERS>
      <VERS vnumber="23">Wats, antsu nuinkia, ju Túrata yatsuru. Jui kuatru aishman Yúsan yaunchu tiarmia nuna umiktasa pujuiniawai.</VERS>
      <VERS vnumber="24">Nii Júkiarta. Túram niisha Muisais akupkamia nuna umikiar nijiaamainiakui, amesha nijiaamarta. Núnismek Kuítniasha ni susatin ana nu amesha akikmatkarta. Niisha Ashí umikiarmatai, ni intiashin awampratin áchattawak. Nu aishmanka intiashin awampran Israer-aents Wáinkiar, anturtamkarainia nu, nekaschaiti, turamartatui. Antsu, Pápruka Muisais akupkamia Tímianak Túrawai, turamartatui.</VERS>
      <VERS vnumber="25">Túrasha yatsuru, nekaata, Israer-shuarcha Yus-shuarka Papí yaunchu akuptukmiaji. Israer-shuarti Túratin ana nu Ashí mash Túratarum Tátsuji, tu aatramji. Tura antsu namanken Máawar ántar-yusan susamu Yúashtiniaitrume, Tímiaji. Tura numpasha umarchatniuitrume, kajemtikramusha Yúashtiniaitrume. Tura tsanirmashtiniaitrume. Tu aatramji" tiarmiayi.</VERS>
      <VERS vnumber="26">Nuyá tiniu asamtai Papru Nú kuatru aishmankan Júkiarmiayi. Tura kashin tsawarar Níimiak nijiaamararmiayi, Muisais timia Nútiksaran. Tura Yúsan tiarmia nuna Wárik umiktinian tura Muisais timia nuna Yus Súsatniun ujaktajtsa Papru Yusa Uunt Jeen wayamiayi.</VERS>
      <VERS vnumber="27"> Túrasha nu siati tsawant amusattuk ajatemsai, Asianmaya Israer-aents Paprun Yusa Uunt Jeen pujan Wáinkiarmiayi. Túrawar charaatum ajakiar Páprun achikiarmiayi.</VERS>
      <VERS vnumber="28">Achikiar untsumainiak "Israer-Shuártiram iin Yáinmaktarum. Ashí nunkanam Muisais akupkamurincha Israer-shuarti Túrutairincha, ju Yusa Uunt Jeencha yajauch chicharea nu achikji, tiarmiayi. Warí, Kriaku aentsun Awayáshtinia nuna Awayá nujai Yamái ju Jeancha yajauch awajturmaji" tiarmiayi.</VERS>
      <VERS vnumber="29">Jes, nuik Ipisiunmaya Trúpimiu Páprujai péprunam wekaan Wáinkiaruyi. Wáinkiaru ásar, Yusa Uunt Jeen wayayi, tu Enentáimsar tiarmiayi.</VERS>
      <VERS vnumber="30">Tuiniakui aents Ashí mash charaatum ajakiar tseke Táarmiayi. Túrawar Páprun achikiar japirkutak Yusa Uunt Jeeya Jíikiarmiayi. Túrawar Wáitincha Nú chichamaik epentrarmiayi.</VERS>
      <VERS vnumber="31">Tura maatai tusar matsamtuiniai suntara Kapitiántri Jerusarénnumia aents Ashí charaatum ajainian antukmiayi.</VERS>
      <VERS vnumber="32">Kapitiáncha ni suntarin tura sarjentuncha irur tseke weriarmiayi aents pujuarmia nui. Aencha suntaran tura Kapitiánin Wáinkiar, Páprun Asutíniayat iniaisarmiayi.</VERS>
      <VERS vnumber="33">Kapitiánka Páprun jeari achikmiayi. Tura Jimiará jirujai jinkiamiayi. Nuyasha aniasmiayi "Niisha yait? Warinia Túrait?" Tímiayi.</VERS>
      <VERS vnumber="34">Túrasha aencha Untsurí chichaman untsummiarmiayi. Túmainiakui Kapitiáncha penké nekaachmiayi. Tuma asamtai Páprunka suntar pujamunam Júkiarmiayi.</VERS>
      <VERS vnumber="35">Tura suntar pujamunam Wáitiniam jeawar Páprun entsaki Júkiarmiayi aents Imiá kajerainia asamtai.</VERS>
      <VERS vnumber="36">Tura aencha ukunmaani pataakar, Mantamnatí, tu untsummiarmiayi.</VERS>
      <VERS vnumber="37">Tura Papru suntarnum Awayám, Páprusha Kapitiánin Kriaku chichamjai chichaak "Wi ishichik chichasaintjame" Tímiayi. Tutai Kapitián chichaak "Warí, amesha Kriaku chicham chichastin nékamek? Tímiayi.</VERS>
      <VERS vnumber="38">Nuinkia amesha Ejiptunmaya Shuárchakaitiam? Nuik kuatru mir (4000) aents, mankartin tutai atsamunam yaruakchamkam? Kapitiánjai meset najanataj tusa Túrachmakum?" Tímiayi.</VERS>
      <VERS vnumber="39">Tutai Papru Tímiayi "Núchaitjai. Antsu wikia Israer aentsuitjai. Sirisia nunkanam uunt pepru Tarsu Náartin ana nui akiiniaitjai. Tura waitneasam ju aents chichastin tsankatrukta" Tímiayi.</VERS>
      <VERS vnumber="40">Tura Kapitián, ayu, tutai, Papru watainium wajas, mitiat pujustarum tusa uwején takuimiayi. Tura aents itiatkarmatai Israer-chichamjai chichasmiayi.</VERS>
    </CHAPTER>
    <CHAPTER cnumber="22">
      <VERS vnumber="1"> Papru chichaak juna Tímiayi: "Yatsurtiram, tura uuntur árumna nu antuktarum. Wikia Pápruitjai. Kíishtumaktaj tusan Títiatjana nu waitneasrum anturtuktarum" Tímiayi.</VERS>
      <VERS vnumber="2">Tura Papru Israer chichaman chichaakui, aents nuna antukar Nú nankaamas itiatkarmiayi.</VERS>
      <VERS vnumber="3"> Nui Papru chichaak "Wikia Israer-shuaraitjai. Tarsu pepru Sirisia nunkanam ana nui akiiniaitjai. Túmaitiatnak jui Jerusarénnum tsakaruitjai. Tura unuikiartin Kamaríran chichamen unuimiaruitjai. Tuma asan ii uuntri akupkarmia nuna Ashí umirkaitjai. Tura átum Yamái Túrarmena nuna wisha Nútiksanak Yusna ana nuna tuke Enentáijiai wakerukuitjai.</VERS>
      <VERS vnumber="4">Tura Jesusan umirkaru ármia nuna Máataj tusan pataatukni wekaimiajai. Túran aishmankan nuwancha achikian sepunam enkeataj tusan Túrimiajai.</VERS>
      <VERS vnumber="5">Israer-patri uuntrisha Israer-shuara uuntrisha Tamaskunam ii-shuar Susatá tusar papin ataktusar akuptukarmia nuna ninkia nékainiawai. Jesusan umirkarun achikia ikiaankan jui Jerusarénnum Asutniáwarat tusan werimjai' Tímiayi.</VERS>
      <VERS vnumber="6">`Tura wi Jintiá wéai Tamaskunam jeastatuk ajasai nantu tutupin ai aya aneachma nayaimpinmaya newaat wajantruntmiayi.</VERS>
      <VERS vnumber="7">Túrunamtai wisha Nunká iniaarmajai. Nuyanka chichaamun antukmajai. Chichartak "Sauru, Sauru, urukamtia Imiá pataaturam?" turutmiai.</VERS>
      <VERS vnumber="8">Takui wi aniasmajai "Amesha Yáitiam, Uunta?" Tutai "Wikia Nasarétnumia Jesusaitjai. Ame pataaturmena Núitjai" turutmiai.</VERS>
      <VERS vnumber="9">Wijiai pujuarmia nu, newaat wajantun Wáinkiar ti ashamkarmai. Túrasha ninkia Túrutun antukcharmai.</VERS>
      <VERS vnumber="10">Tura wi Tímiajai "Nuinkia, Uunta, Warí itiurkattaj?" Tímiajai. Tutai Uunt chichartak "Wajakim Tamaskunam Wetá. Nuisha ame Túrattamna nuna ujatmakartatui" turutmiai, Tímiayi.</VERS>
      <VERS vnumber="11">Kame wikia Nú newaat ajakun iisan jiiru kusurmai. Tuma asamtai winia tsaniakmar enkeki jurukiar Tamaskunam ejetiarmai' Tímiayi.</VERS>
      <VERS vnumber="12">Papru tuke aujmatki wéawai. `Tura nui Tamaskunam aishman Ananías pujumai. Niisha Yúsan aneak, Muisais akupkamia nuna umirkauyi. Tura Nú péprunmaya Israer-shuar ármia nu niin pénker Enentáimtiarmiai.</VERS>
      <VERS vnumber="13">Nú Ananías winia iirsataj tusa Támai. Taa turutmai "Yatsuru Sauru, pénker iimtia." Túrutkui Nú chichamaik pénker iimmiajai. Túrunan Ananíasnasha Wáinkiamjai.</VERS>
      <VERS vnumber="14">Tura Ananías chichaak "Iwiaaku Yus, winia wakeramurun nekartuat tusa winia Uchirnasha, tunaarinchaa nuna, iisat tusa, winia chichampruncha antukat tusa ámin yaunchu Yus anaitiamkaiti.</VERS>
      <VERS vnumber="15">Amesha Papru, Yusna ana nu iisumna nusha antukumna nusha Ashí aents ujakartatme.</VERS>
      <VERS vnumber="16">Tuma asamtai yamaisha Warí Nákam? Tunaarun Asakátrurat tusam Uunt Jesus Enentáimtusam weme ni Náari pachisam imiantia" turutmai.'</VERS>
      <VERS vnumber="17">`Tura Jerusarénnum waketkin Yusa Uunt Jeen wémajai Yúsan áujsataj tusan. Nui iimiarmajai.</VERS>
      <VERS vnumber="18">Nui Jesus chichartak "Jui Jesusarénnum Wíi Túramur etserkattamna nuna antukchartatui. Tuma asamtai wari Jíinkim Wetá" turutmiai.'</VERS>
      <VERS vnumber="19">`Túrutkui wi Tímiajai "Túrasha Uunta, Juyá aents wi Israer-shuara iruntai jeen wayan Amin umirtamkarmia nuna nui matsatun achikian awatin sepunam enkeawarmia nuna nékainiawai.</VERS>
      <VERS vnumber="20">Tura Nuyá Aminiu etserniun Estepankan Máiniakuisha wisha wajamjai. Túruiniakui, "pénkeraiti" Tímiajai. Nú arantcha ni pushirin iirsamjai" Tímiajai.'</VERS>
      <VERS vnumber="21">`Túrasha Uunt Jesus winia turutmai "Wetá. Israer-shuarcha matsatainia nui akupkatjame" turutmai" Tímiayi Papru.</VERS>
      <VERS vnumber="22"> Nui matsamarmia nu, Núnaka antukarka untsumtan Juáriarmiayi. "Juka Mantamnatí. Urukamtaik iwiaakusha pujusat?" tiarmiayi.</VERS>
      <VERS vnumber="23">Tura aentska Paprun kajerainiak, ti untsumainiak pushirin tujaat ajapawar nunkancha nankimkiamaikia ajarmiayi.</VERS>
      <VERS vnumber="24">Tura Kapitián nuna Wáiniak Páprun suntar pujamunam Awayámiayi. Tura suntaran chicharuk "Atum Asutiárum aimtikiatarum. Urukamtaik aents niin kajerainiak Imiá untsumainia? Nekaatarum" Tímiayi.</VERS>
      <VERS vnumber="25">Tura Páprun Asutiátai tusar Jinkiárar awajsam Pápruka Kapitiánin chicharuk "Rúmanmaya aents áyatik Asutiámniakait, ni Túramuri nekartsuk?" Tímiayi.</VERS>
      <VERS vnumber="26">Nuna Táman antuk Kapitiáncha uunt Kapitiánin ujaktaj tusa Werí chichaak "Maaj, Túrataj tamena nu anearta. Ju aishman Rúmanam pachitkaiti" Tímiayi.</VERS>
      <VERS vnumber="27">Nuna antuk uunt Kapitián Páprun Werí aniasmiayi "Amesha nekasmek Rumanam pachitkaitiam?" Tímiayi. Tutai Papru "Ee" Tímiayi.</VERS>
      <VERS vnumber="28">Tutai "Wikia ti Kuítian akikmakmiajai Rúmanam pachiinkiatniun" uunt Kapitián Tímiayi. Tutai Papru Tímiayi "Túrasha winia aparka Rúmanam pachitkia asamtai, wisha Rúmanam pachiinkian akiiniaitjai" Tímiayi.</VERS>
      <VERS vnumber="29">Nuna takui Páprun Asutiátaj tiarmia nuna Wárik iniaisar Jíiniar wearmiayi. Tura imia uunt Kapitiáncha Rúmanam pachitkian Jinkiá asa ashamkamiayi.</VERS>
      <VERS vnumber="30">Tuma asa kashin tsawar uunt Kapitián, urukamtaik Páprun Imiá kajerainia, nekaataj tusa wakerak Paprun Werí Jinkiámun atirmiayi. Tura Israer-patri uuntrin Chíkich naamka armia Nújaisha ikiaankamiayi. Tura nuinkia ni matsatmanum Páprun itiar ajapén awajsamiayi.</VERS>
    </CHAPTER>
    <CHAPTER cnumber="23">
      <VERS vnumber="1"> Papru Israer-patri naamkarin úmamkes iis "Wíi shuartiram antuktarum. Uchichik tuke yamaisha Yus iimmianum pénker wekainuitjai" Tímiayi.</VERS>
      <VERS vnumber="2">Papru nuna takui Israer-patri uuntri Ananías, ni suntarin Paprui ayamas pujuarmia nuna "Wenunam awatiarum" Tímiayi.</VERS>
      <VERS vnumber="3">Tutai Papru Tímiayi "Tsej, Jimiará chichamtinia Iimiatá, Yus amincha Asutiámattawai. Muisais akupeana nuna umiatsui tusam yajauch turutattsam pujame. Entá, nuinkia urukamtia Muisais Tímia nuka iniaisam ame suntarum winia Asutiátarum tame?" Tímiayi.</VERS>
      <VERS vnumber="4">Tura nuna takui nui wajarmia nu Páprun tiarmiayi "Maaj, amesha Patri uuntri Imiá yajauchisha chichaream?"</VERS>
      <VERS vnumber="5">Tutai Papru Tímiayi "Yatsuru, wisha Patri uuntri áutskaitia Tíchamjai. Nékaitkiunka Núnaka Tíchaajai. Kame wisha nékajai, Yus-Chichamnum tawai "Atumí uuntri yajauch chicharkairap" tawai" Tímiayi.</VERS>
      <VERS vnumber="6">
      </VERS>
      <VERS vnumber="7">
      </VERS>
      <VERS vnumber="8">Israer-aentsu uuntriya Jimiará írutka ármiayi. Satuséu aents tura Nuyá Pariséu aents Nusháa írutkan Pápruka nekaamiayi. Kame Satuséu aentska, jakamunmaya nantaktincha Yusa suntarisha aentsu Wakanísha tura iwianchcha atsawai, tiniu ármiayi. Antsu Pariséu aentska, nuka Ashí awai, tiniu ármiayi. Nuna Nekáa Papru kakantar chichaak "Wikia Pariséu aentsuitjai. Wíi shuarsha Pariséu ainiawai. Wikia Ashí shuar jakamunmaya ukunam nantaktin átatui tu jintiamun, nekaatai tusar itiariarmiayi" Tímiayi. Tura Papru nuna takui Pariséu aents tura Satuséu aencha Nuámtak kajernaikiarmiayi. Túrunawar Kánasaran Nusháa Nusháa Enentáimprarmiayi.</VERS>
      <VERS vnumber="9">Nuinkia Ashí aents charaatum ajarmiayi. Tura Israer-shuara jintinniuri Pariséunam írutka armia nu wajakiar tiarmiayi "Ju aishman tunaan penké Túrichuiti. Yusa suntari Chíkich wakancha niin nekas chichaschamashi. Ya neka?" tiarmiayi.</VERS>
      <VERS vnumber="10">Ti charaatum ajainiakui suntara Kapitiántri Páprun achiarchartimpiash tusa suntaran untsuk, "Jiiktiarum, Túrarum suntar pujamunam Awayátarum" Tímiayi.</VERS>
      <VERS vnumber="11">Nuyá kashi Papru Uuntri mesekra ipiatuk "Kakaram ajasta, Papru. Jui Jerusarénnum winia ujakarumna Núnismek Rúmanmasha ujaktatme" Tímiayi.</VERS>
      <VERS vnumber="12"> Nuyá kashin tsawarmatai Israer-aents Páprun maatai tusar chichaman jurusarmiayi. "Papru Máachkurkia yurumtsuk tura penké úmutsuk matsamsattaji. Máachrikia yajauchiniam yuminkramu atai" tiarmiayi.</VERS>
      <VERS vnumber="13">Nuna tiarmia nuka kuarenta (40) nankaamas ármiayi.</VERS>
      <VERS vnumber="14">Tura Israer-patri uuntrin tura Israer-aentsu uuntrincha weriar "Papru Máachkurkia penké yurumtsuk pujustatji. Máachrikia yajauchiniam yuminkramu atai" taji.</VERS>
      <VERS vnumber="15">Tuma asamtai Ashí Israer-patri naamkarijiai suntara Kapitiántri seatarum, Papru Tatí tusarum. "Kashin Papru itiata, titiarum. Papru tana nu iisha nekas nekaatai tusar wakeraji" titiarum. Túrawakrumin iisha maatai tusar ninkia Táatsain Nákaktatji" tiarmiayi.</VERS>
      <VERS vnumber="16">Tura Papru awe Nú chichaman antuk suntar pujamunam taa Páprun ujakmiayi.</VERS>
      <VERS vnumber="17">Tuma asamtai Pápruka suntara Kapitiántrin untsuk "Ju uchi uunt Kapitiánnium jukitia. Niisha chichaman takakui" Tímiayi.</VERS>
      <VERS vnumber="18">Kapitiáncha uchin uunt Kapitiánnium ejé Tímiayi "Papru enkeamu pujana nu winia untsurak "Ju uchi uunt Kapitiánnium jukitia. Chichaman takakui" Túrutui" Tímiayi.</VERS>
      <VERS vnumber="19">Uunt Kapitiáncha Nú uchin enkeki arantach Jukí chicharuk "Warí turuttiaj tame?" Tímiayi.</VERS>
      <VERS vnumber="20">Tutai uchi Tímiayi "Israer-aents Páprun chichaman jurusarai. "Papru Túramuri ti paant nekaatai tusar kashin Israer-shuara uuntriin ejetarum" turamartatui.</VERS>
      <VERS vnumber="21">Tura amesha nuna takui anturkaip. Kuarenta (40) nankaamas Jintiá akirtua pujurainiawai. Tura "Papru Máachkurkia yurumtsuk tura úmutsuk matsamsattaji" tuiniawai. Tuma asamtai yamaisha ámin Tití tusa Nákarmainiawai" Tímiayi uchi.</VERS>
      <VERS vnumber="22">Tura uunt Kapitiáncha uchin chicharuk "Ame Túrutmena nu Chíkich aents penké ujakaraip' Tímiayi. Nuna ti, uchin akupkamiayi.</VERS>
      <VERS vnumber="23">Nuyanka uunt Kapitiáncha Chíkich Kapitiánin Jímiaran Itiá chichaak "Urum, kashi ajapén ajastatuk ai, Untsurí suntar ikiaankarta. Jimiará Sián (200) aya Náwek, setenta (70) kawainium eketka, Nuyá Chíkich Jimiará Sián (200) Nánkijiain Sesaria nunkanam wétin iwiarata.</VERS>
      <VERS vnumber="24">Páprusha kawainium ekemkatin iwiarturta. Túrarum pénkerak ejetarum akupin Piriksai" Tímiayi.</VERS>
      <VERS vnumber="25">Tura niijiai ju chichaman aatrar akuptukmiayi:</VERS>
      <VERS vnumber="26">"Ti pénker akupin Píriks, wikia Krautiu Rísias ju papin aatjame.</VERS>
      <VERS vnumber="27">Israer-aents ju aishmankan maatai tusar wakeruiniak achikiarmiayi. Tura niisha Rúmanmaya aentsuitkui wikia nuna nekaan suntarjai werin jukimjai.</VERS>
      <VERS vnumber="28">Wikia urukamtaik achikiaruit? tusan Israer-patri naamkarin jukimjai niin.</VERS>
      <VERS vnumber="29">Páprunka ii uuntri akupkamurin umiatsui tusar niin kajeriarmiayi. Pápruka yajauch Túrachu asa mantamnachminiuyayi. Sepunmasha enkemachminiuyayi.</VERS>
      <VERS vnumber="30">Tura wisha Israer-aents niin Máatniun chichaman jurusman nekaan amiin akuptajme. Nuyasha niin kajerainia nunasha tajai "Atumsha Piriksai werum átum warinma kajerarum nu Títiarum" tajai. Ayu. Júchiniak Tájame." Nuna tu aatar akuptukmiayi.</VERS>
      <VERS vnumber="31">Tura suntarsha ni uunt Kapitiántri Tímia Nútiksaran Páprun kashi Júkiarmiayi Antipatris péprunam.</VERS>
      <VERS vnumber="32">Kashin tsawarar suntar aya Náwek wearmia nuka waketrarmiayi. Tura kawainium eketrainiaka Páprujai wearmiayi.</VERS>
      <VERS vnumber="33">Sesaria péprunam jeawar papin Piriksan Súsarmiayi. Tura Pápruncha nui ejeniarmiayi.</VERS>
      <VERS vnumber="34">Akupniusha Papí aujsua amik Páprun aniasmiayi "Amesha, Tuí akiiniaitiam?" Tutai "Sirisia nunkanmayaitjai" Tímiayi.</VERS>
      <VERS vnumber="35">Nuna takui akupin Tímiayi "Wátskea kajertamainia nu taar turamainiakui anturkatjame" Tímiayi. Tura nuyanka uunt akupin Erutisa jeen Awayá apujsamiayi, suntar iisarat tusa.</VERS>
    </CHAPTER>
    <CHAPTER cnumber="24">
      <VERS vnumber="1"> Tura senku tsawant nankaamasai Israer-patri uuntri, ni naari Ananías, Sesarianam Támiayi. Tura Israer-aentsu uuntri tura ti unuimiaru chichamtincha, ni naari Térturu nujai Táarmiayi. Ju aents Páprun kajerainia ásar akupniunam wearmiayi.</VERS>
      <VERS vnumber="2">Nui Páprun itiarmatai Térturu chichatan Juármiayi. "Uunt akupin Píriks, amesha yaimiu asakmin iisha shiir matsatainiaji. Tura Imiá neka asakmin Ashí aents Tímiatrusrik matsatainiaji.</VERS>
      <VERS vnumber="3">Tuma asakmin iisha Ashí matsatmanum tuke tsawant ti shiir yuminsamajme, uunta.</VERS>
      <VERS vnumber="4">Tura amesha ti Núkap chicham antuktin nakitiatspash. Tuma asamtai antsu ishichik waitneasam anturtukta, Tímiayi.</VERS>
      <VERS vnumber="5">Ju aishman Papru, sunkura utsukratniua Núniniaiti. Niisha Ashí nunkanam mesetan najanatniun Israer aentsun Ikiakáiniaiti. Tura Jesusa aentsri, Nasarénu tuinia nuna uuntrinti.</VERS>
      <VERS vnumber="6">Nú arantcha Yusa Uunt Jeen yajauch awajsataj tusa pujuru Wáinkiar achikmaji. Ii uuntri tana nujai métek Asutiátai tusar wakerimji.</VERS>
      <VERS vnumber="7">Túrarin nuyanka Kapitián Rísias taa tapit achik jurutramkimiaji.</VERS>
      <VERS vnumber="8">Tura atumek akupin Piriksai werum nui aujmatkatarum, turamaji, Tímiayi. Tuma asamtai amesha Píriks, Papru aniasta. Nuinkia ii Tájinia nu nekasaiti, nu nekaattame" Tímiayi Térturu.</VERS>
      <VERS vnumber="9">Tura Israer-aents pujuarmia nu "Nekasaiti Ashí ni tana nu" tiarmiayi.</VERS>
      <VERS vnumber="10"> Nuyá Píriks, uwejejai, Papru chichasat tusa iniaktusmiayi. Túram Papru Tímiayi "Amesha uunta, ju aentsu akupniuri ti Untsurí uwitin pujusuitme. Tuma asamtai nuikia shiir Enentáimsan Páchitsuk chichastatjai.</VERS>
      <VERS vnumber="11">Wats, wi Túramur nekartuata. Yúsan áujsataj tusan Jerusarénnum wi wémajna nu tuse (12) tsawant nankaamasai.</VERS>
      <VERS vnumber="12">Nuisha yajauch áujmatki weai Wáitkiacharmai. Yusa Uunt Jeencha tura Israer-shuara aujtai jeencha tura pepru Jíntianmasha aentsnum Charáa Charáa Ajá wekaai penké Wáitkiacharmai, Tímiayi.</VERS>
      <VERS vnumber="13">Ju aents jui matsatainia nu Wíniaka penké turutchamnia ainiawai.</VERS>
      <VERS vnumber="14">Túrasha juna paant ujaajme. Jesus yamarman Jintíana nuna Umíajai. Kame Israer-aentska Wáitiaiti tuinia nuna wikia Umíajai. Túrasha nuna Túran ii uuntri Yusri akupkamia nunak umiktasan pujajai. Jes, Ashí Muisais aar akupkamia nuna tura Ashí Yúsnan yaunchu etserin aar akupkarmia nunasha uminiaitjai.</VERS>
      <VERS vnumber="15">Tura jakaasha nantaktin átatui, tajai. Warí, pénker aents Nútiksan yajauch aencha nantakiartatui imia Israer-shuar tuiniatsuk. Tura wisha Nútiksanak Túrunatniuiti tajai.</VERS>
      <VERS vnumber="16">Tura wisha tiniu asan, wikia winia Enentáirui Yus iimmianum makuumatsuk wekasataj tajai. Tura aentsnumsha Nútiksanak penké makuumatsuk wekaajai' Tímiayi.</VERS>
      <VERS vnumber="17">`Tura, uunta, Untsurí uwitin Chíkich Chíkich nunkanam wekaasuan amikian winia shuarui Támajai. Kuítrinchan Kuítian susataj tusan tura Yusa Kuítrincha niin susataj tusan Támajai.</VERS>
      <VERS vnumber="18">Túran wisha, Muisais jintinmia Nútiksanak nijiaamaran, Yusa Uunt Jeen pujumiajai. Untsurí aents charaatum ajainiasha atsumiayi. Nui wiki Pujái Asianmaya Israer-aents Wáitkiarmiayi.</VERS>
      <VERS vnumber="19">Tura wi yajauch Túraitkuinkia winia Wáitkiarainia nu Táchatniukait ámin ujatmaktasa.</VERS>
      <VERS vnumber="20">Túrachkuinkia jui pujuinia nu, Israer-patri naamkari matsatmanum wi pujumajna nui yajauch Túramun nékainiakka turutiarti.</VERS>
      <VERS vnumber="21">Kame, ""jakamunmaya nantakminiaiti" tau asamtai makuurtiajtsarum pujarme" matsatmanum Tímiaj nujai turutchartimpiash. Nú arantka yajauch Túramun penké nekartuacharmai" Tímiayi Papru.</VERS>
      <VERS vnumber="22"> Táman antuk Píriks, Kristu shuari Túramun paant Nekáa, aanik iniaisamiayi. "Antsu Kapitián Risias Támatai nuinkia nu chichaman nekaatjai" Tímiayi.</VERS>
      <VERS vnumber="23">Tura Nuyá suntara Kapitiántrin chichaak "Ju Pápruka tuke emetnati. Tura ishichkikia ankant apujsatarum. Tura Nuyá ni amikri taa Yáintaj takui suritkiairap" Tímiayi.</VERS>
      <VERS vnumber="24">Tura Nuyá Chíkich tsawantai ataksha Píriks ni nuwejai Tursirajai Támiayi. Núwenka Israer-shuarauyayi. Pírikska "Papru itiatarum" Tímiayi. Papru Jesukrístunun étserkui antimiayi.</VERS>
      <VERS vnumber="25">Tura Pápruka yajauchiniam wekasashtincha naka wekasatniuncha, tura ukunam Yus Tunáa aentsnaka Asutiátniuiti takui Piríkska ashamak Tímiayi "Antsu yamaikia Máakete. Tura ataksha wi ankant pujakun untsukmijiam" Tímiayi.</VERS>
      <VERS vnumber="26">Tura, ankant ajastaj tusa Papru Kuítian akirkashtimpiash, tu Enentáimias, Píriks tuke Untsúu wémiayi, chichastai tusa.</VERS>
      <VERS vnumber="27">Tura nuyanka Jimiará Uwí nankaamasmatai Píriks akupin Náamkamu ajapnamiayi. Tura Chíkich aents, ni naari Pursiu Jistu akupin Náamkamiayi. Tura Pírikska, Israer-aents pénker Enentáimtursarat tusa wakerak, Páprun sepunam tuke ikiukmiayi.</VERS>
    </CHAPTER>
    <CHAPTER cnumber="25">
      <VERS vnumber="1"> Jístusha akupkatin takatan nankaamataj tusa Sesaria péprunam Támiayi. Tura Menaintiú tsawant nankaamasmatai Nuyá we Jerusarénnum jeamiayi.</VERS>
      <VERS vnumber="2">Nuisha Israer-patri uuntri tura Israer-aentsu penkerisha Páprun tsanumprurtai tusar Jístun weriarmiayi.</VERS>
      <VERS vnumber="3">Tura tiarmiayi "Waitneasam Páprusha Jerusarénnum akupkata" tiarmiayi. Jintiá maatai tusar wakeruiniak nuna tiarmiayi.</VERS>
      <VERS vnumber="4">Tutai Jistu Tímiayi "Atsá. Páprusha Sesaria péprunam sepunam enkeamu pujawai. Tura wikia nui Wárik waketkittiajai" Tímiayi.</VERS>
      <VERS vnumber="5">Nuyá niin Tímiayi "Atumsha penkeri árumna nu, wijiai Sesarianam wétiniaitrume. Tura Nú aishmanka tunaari ákuinkia nuisha Títiniaitrume" Tímiayi.</VERS>
      <VERS vnumber="6">Jístuka Jerusarénnum ishichik tsawant pujusmiayi. Kame uchu tsawant tura tias tsawantcha pujuschiawash. Nuyá ataksha Sesarianam waketkimiayi. Tura nui Jeá kashin tsawar, akupin pujutainium pujus "Papru itiatarum" Tímiayi.</VERS>
      <VERS vnumber="7">Tura Papru wayamtai, Israer-aents Jerusarénnumia taarmia nu Káunkarmiayi. Túrawar ti nukap chichainiak "Tunáa Túraiti Pápruka" tu tiarmiayi. Túrasha penké uyumamtikiacharmiayi.</VERS>
      <VERS vnumber="8">Pápruka chichamprumak Tímiayi "Wisha tunaan penké Túrachuitjai. Israera uuntri aarmarincha umirkaruitjai. Tura Yusa Uunt Jeencha yajauch awajsachuitjai. Tura uunt Kapitiánniasha yajauch penké chicharkachuitjai" Tímiayi.</VERS>
      <VERS vnumber="9">Jístuka Israer-aents pénker Enentáimtursarat tusa wakerak, Páprun Tímiayi "Wakerakminkia Jerusarénnum Wemí. Wisha nui ame Túramurmin nekaatjai" Tímiayi.</VERS>
      <VERS vnumber="10">Tutai Papru Tímiayi "Amesha paant nékame, Israer-aentsnum tunaan penké Túrachjai. Tuma asamtai Rúmanmaya uunt akupniun wisha winia Túramurun ujaktiniaitjai, nekartuati tusan.</VERS>
      <VERS vnumber="11">Wisha jakamnia Tímianu Tunáa Túranka, Jákatniuncha ashamatsjai. Tura antsu turutainia nu nekaschaitkiuinkia Wíniaka Israer-shuarnum surunkachminiaitjai tajai. Tuma asamtai seajme, Wíi Túramun uunt akupin Sésar nekartuati" Tímiayi.</VERS>
      <VERS vnumber="12">Tutai, Nuyá ni írutramurijiai chichasua amik, Jistu Páprun Tímiayi "Uunt akupniui wétaj tusam seame. Tuma asamtai nui wétatme" Tímiayi.</VERS>
      <VERS vnumber="13"> Tura ishichik tsawant nankaamasmatai akupin Akripia ni nuwejai Pirinísejai Jístun áujsataj tusa Sesarianam wearmiayi.</VERS>
      <VERS vnumber="14">Tura untsuri tsawant pujusarmiayi. Tura nui pujuiniai Jístuka Papru Túrunamun akupniun ujaak Tímiayi "Jui aishman pujawai. Píriks niin achik enkea ikiukmiayi, Tímiayi.</VERS>
      <VERS vnumber="15">Kame wikia Jerusarénnum Pujái Israer-patri uuntri tura Israer-aentsu uuntrisha, Papru yajauchin Túraiti tusar Káutrukarmiayi, Tímiayi. Mantamnati tusam akupkata, tu seattiarmiayi.</VERS>
      <VERS vnumber="16">Takui wi Tímiajai "Iisha Rúmanmaya aentstikia Chícham nékatsuk, mantamnati tusar akupeatsji. Tsanumpruinia nu, emka Táartin ainiawai. Tura Nuyá chichamprumatsain mantamnati tusar akupeatsji iisha" Tímiajai.</VERS>
      <VERS vnumber="17">Tiniu asan, Táarmatai, wikia Nákatsuk kashin tsawaran akupin pujutainium pujusan, Papru itiatarum tusan akupkamjai.</VERS>
      <VERS vnumber="18">Tura Páprun tsanumprurtai tusar taar chichainiaksha, wi Enentáimmiajna Núnaka Tícharmiayi.</VERS>
      <VERS vnumber="19">Antsu áyatik Yus umirkar Túmatairin Papru nuna Túrachai, tiarmiayi. Tura nuyasha aishman Jesus naartin nantaki iwiaakui tawai Pápruka, tiarmiayi. Nunak tiarmiayi.</VERS>
      <VERS vnumber="20">Tura wikia Nú chichaman Túratniun nékachu asan, Páprun aniasmajai "Amesha Jerusarénnum wétaj tusam wakeramek? Nui nu chichaman nekartamawarti" Tímiajai.</VERS>
      <VERS vnumber="21">Túrasha "Atsá. Juin pujustajai. Rúmanmaya uunt akupin Akustu Sésar nekartuati" Tímiayi Papru. Takui, "nuinkia tuke sepunam Pujustá. Tura wi ukunam uunt akupniun akuptuktatjame" Tímiajai" Tímiayi Jistu.</VERS>
      <VERS vnumber="22">Nuyá Akripia chichaak "Wisha itiursanak nu aishman chichaamun anturkaj" Tímiayi. Tutai Jistu Tímiayi "Amesha kashinkia anturkattame".</VERS>
      <VERS vnumber="23">Tura kashin tsawar Akripia Pirinísejai taar, iwiaa-iwiarmamu ajas wayawarmiayi. Suntara uuntrijiai tura Nú péprunmaya uuntrijiai wayawarmiayi. Tura nui Jistu, "Papru itiatarum" Tímiayi.</VERS>
      <VERS vnumber="24">Tura Papru Támatai Jistu Tímiayi "Uunt Akripia, tura Ashí aentstiram matsatrumna nu, pai, ju aishman iistarum. Ti Untsurí Israer-aents Jerusarénnumsha tura jui Sesarianmasha ju aishmankan Páprun kajerainiak yajauch chichartuiniawai. Tura tuke iniaitsuk, mantamnatniuiti, turutainiawai.</VERS>
      <VERS vnumber="25">Túrasha Wíjiainkia Tunáa jakamnianka Túrachuiti. Kame niisha "uunt akupin Akustu Sésar nekartuati" takui, wisha niin akupkataj tusan wakerajai.</VERS>
      <VERS vnumber="26">Tura wariniak uunt akupniun aatrataj nuna nékachu asan, Páprun atumin itiarjarme. Tura nekaska, Akripia, ame iniasta tusan itiarjame. Túrawakmin wi wariniak aartaj nuna nekaatjai.</VERS>
      <VERS vnumber="27">Warí wisha, ni yajauch Túramurin aattsuk, uunt akupniunam akupkashtiniaitjai" Tímiayi.</VERS>
    </CHAPTER>
    <CHAPTER cnumber="26">
      <VERS vnumber="1"> Jistu nuna tutai Akripia Páprun Tímiayi "Wats, amesha tu timi chichamprumakta" Tímiayi. Tutai Papru uweje Takuí chichatan juarmiayi.</VERS>
      <VERS vnumber="2">
      </VERS>
      <VERS vnumber="3">Chichaak Tímiayi "Uunt Akripia, ii Israer-shuarti Túrutai ainia nu amesha nékame. Tura Ashí ii chicharnaiyajnia nusha nékame. Tuma asamtai Yamái wisha ámin chichamprumaktaj tau asan shiir Enentáimjai. Israer-aents turutainia nuna mash ujaktatjame. Waitneasam pénker anturtukta' Tímiayi.</VERS>
      <VERS vnumber="4">`Wi úchichik winia nunkarui tura Jerusarénnumsha pujusan wi Túramajna nuna Ashí Wíi aents Israer ainia nu nékainiawai.</VERS>
      <VERS vnumber="5">Pariséu ajasan, ni akupeamurin itiurchat ain Ashí takamtsuk tuke umirniuitjai. Nunasha nékainiawai tura wakeruiniakka etserkamnia aintui.</VERS>
      <VERS vnumber="6">Túrasha wikia, jakamunmaya nantaktin átatui, tiniu asamtai Wíniaka emetruawar itiariarmiayi. Túrasha Núnaka Yuska ii uuntrin yaunchu Tímiayi. Yus Tímia nuna Túrunattawai wisha tiniu asamtai itiariarmiayi, Tímiayi.</VERS>
      <VERS vnumber="7">Tura Ashí mash Israer-shuarti, tuse (12) aents matsatka ájinia nu, ju nantaktin chichaman Yus Tímia nuna Túrunati tusar Nákainiaji. Tuma asar Yus áujkur~i, tsawaisha Káshisha Nú Enentáimtuiniaji. Tura wisha Nú chichamnak Enentáimta asamtai Wíniaka kajertuiniawai, uunt Akripia.</VERS>
      <VERS vnumber="8">Warí, atumsha "Yus jakancha iniantkimniaiti" Tátsurmek' Tímiayi.</VERS>
      <VERS vnumber="9">`Tura wisha Yáunchuka Nasarétnumia Jesusnan umirkaruka kajerkatniuiti, tu Enentáimniuyajai.</VERS>
      <VERS vnumber="10">Tura Jerusarénnum Yus-shuar ármia nuna kajerkarmiajai. Israer-patri uuntri chichamejai Untsurí aentsun Jesusnan umirkarmia nuna sepunam enkeamiajai. Tura Nú shuaran Máiniakuisha wikia pénkeraiti tu wémiajai.</VERS>
      <VERS vnumber="11">Tura Israer-shuara iruntai jeen wayan ti Asutiármiajai, Jesusnan umirkatniun iniaisarat tusan. Tura Imiá kajerkaran Chíkich nunkanmasha pataatu wearmiajai achiktaj tusan' Tímiayi.</VERS>
      <VERS vnumber="12"> `Tura Israer-patri uuntri tsankatrukmatai, papin ni surusarmia nujai, Tamasku péprunam wétaj tusan Jíinkimiajai.</VERS>
      <VERS vnumber="13">Tura, uunta, nantu tutupin ai, Jintiá wéai newaat ajaki ti Tsáapin, Tsawái nantujai nankaamas etsantrutramiayi. Tura wijiai wearmia nunasha Núnisaran etsantrurarmiayi.</VERS>
      <VERS vnumber="14">Tura Túrunamtai Ashí Nunká tepetar Wáinkiarmiaji. Wiki Israer-chichamjai Túrutun antukmajai "Sauru, Sauru, urukamtai Imiá pataaturam? Amek Enentáimin yajauch awajmamsame, Wáaka sankanmiak numin ijiuma Núnismek. Wíi aents kajera asam Túruname" turutmai.'</VERS>
      <VERS vnumber="15">`Túrutkui wisha "Amesha Yáitiam, Uunta?" Tímiajai. Tutai Uunt turutmai "Wisha Jesusaitjai, ame pataatamna Núitjai.</VERS>
      <VERS vnumber="16">Tura nantakim wajaktia. Winia takartusminiam tusan wantintiukjame. Tura ame Wáinkiamna nusha etserkattame. Tura ukunam wantintiuktatjame. Wáinkiatamna nusha etserkamnium, turutmai.</VERS>
      <VERS vnumber="17">Tura nuyasha turutmai, Wats yamaisha Israer-shuarchanum akupkatjame. Tura Israer-shuar kajertamainiakuisha, tura Chíkich aents kajertamainiakuisha ayampruktatjame, turutmai.</VERS>
      <VERS vnumber="18">Pénker jintintiata tusan akupeajme. Kame aencha kiritniumia Jíinkiar Tsáapninium wekasarat tusan, tura iwianchin umirtsuk Yúsan umirkarat tusan akupeajme. Tura Winia Enentáimtursarmatai Wisha ni tunaarin tsankurattajai. Nuna Túran Yusna ajasaru ainiana nujai apujsattajai." Nuna Jesus turutmai' Tímiayi.</VERS>
      <VERS vnumber="19">`Tuma asamtai, uunt Akripia, Uunt Jesus nayaimpinmaya wantintiurak turutmia nuna umirkataj tusan pujajai.</VERS>
      <VERS vnumber="20">Enentai Yapajiáwar Yus-shuar ajastinian, emka Tamaskunam pujuarmia nuna ujakarmiajai. Tura nuyasha Jerusarénnumian, Jutía nunkanmayancha tura Nútiksanak Israer-shuarchancha nuna ujakarmiajai. Tura ujainiakun "Yus-shuar ajasmarum paant ajasat tusarum, pénker Túratarum" Tímiajai Ashí shuaran.</VERS>
      <VERS vnumber="21">Tura wi Yusa Uunt Jeen Pujái, Israer-shuar achirkar emetruawar Mántuatai Tukamá tujintrukarmiayi, Yus winia yaintiu asamtai.</VERS>
      <VERS vnumber="22">Yus winia yaintiu asamtai, iniaitsuk tuke Yus-Chichaman ujainiajai. Uunt ainia nunasha, tura péejchach ainia nunasha ujainiajai. Tura Muisaissha, Yúsnan etserniusha tiarmia nunak étsereajai. Nú arantka Tátsujai.</VERS>
      <VERS vnumber="23">Krístuka Wáitsatniuyayi, tura jakasha émak nantaktiniuyayi, ii uuntri tiniu ármiayi. Tura Krístuka nantaki Yusa chichamen ii aentsun tura Israer-shuarchancha Nútiksan ujaktiniuyayi. Nuna tu tiarmiayi. Tura Núnaka wisha tu ujainiajai" Tímiayi Papru.</VERS>
      <VERS vnumber="24"> Tura nuna takui Jistu kakantar Tímiayi "Maaj, Papru, Wáurme. Imiá unuimiatu asam Wáurkame" Tímiayi.</VERS>
      <VERS vnumber="25">Tutai Papru Tímiayi "Atsá uunt Jistu, Wáurtsujai. Antsu wi Tájana nuka ti nekasaiti.</VERS>
      <VERS vnumber="26">Wi Tájana nuna, uunt Akripia jui pujana nuka nékawai. Tuma asamtai arantutsuk niin chichareajai. Kame ju Túrunamu ti paant asamtai niisha nékawai, tajai" Tímiayi.</VERS>
      <VERS vnumber="27">Nuyá Akripian chicharuk "Yaunchu Yúsnan etserin aarmari, nekasapitia Tátsumek, uunt Akripia. Wikia nékajme. Nekasaiti, tame" Tímiayi.</VERS>
      <VERS vnumber="28">Takui Akripia chichaak "Maaj, ishichik awajtame Papru, Yus-shuar ajastin" Tímiayi.</VERS>
      <VERS vnumber="29">Tutai Papru Tímiayi "Tura Ishichík chichamjaisha Untsurí chichamjaisha, amesha uunt Akripia, tura Ashí winia anturtukurmena nu, wijiai métek Ajasúk tusan wakerajai. Tura antsu wia Núnisan Jinkiámua Núnaka wakeratsjai" Tímiayi.</VERS>
      <VERS vnumber="30">Papru nuna tuasua amikmatai akupniusha, uunt Kapitiáncha, Pirinísesha, tura nui Ashí pujuarmia nu wajakiarmiayi.</VERS>
      <VERS vnumber="31">Tura arant wear, Túrunamun chichasarmiayi. Tura tiarmiayi "Ju aishman mantamnamnian tunaamkachuiti tura penkesha sepunmasha enkeachminiaiti" tiarmiayi.</VERS>
      <VERS vnumber="32">Tura Akripia Jístun Tímiayi "Ju aishman "uunt akupin nekarati" Tíchaitkuinkia akupmai makuitji" Tímiayi.</VERS>
    </CHAPTER>
    <CHAPTER cnumber="27">
      <VERS vnumber="1"> Tura Páprun Ruma péprunam akupkatniun Enentáimsarmiayi. Rúmaka Tímiai, Itiaria nunkanam pujawai. Wisha Páprujai wémiajai. Pápruncha tura chikichnasha achikma ármia nunasha Akustunu tutai suntara Kapitiántrijiai nenakar akupkarmiayi. Nú Kapitiáni naari Júriuiti.</VERS>
      <VERS vnumber="2">Tura Atramitiunmaya kanu Asia nunkanam pepru ármia nui wétasa pujumia nu enkemprarmiaji. Tura Tisarúnikianmaya aishman, ni naari Aristárku, iin Páchitkiauyayi. Tisarúnikiasha Masetúnia nunkanmaiti.</VERS>
      <VERS vnumber="3">Nui enkemprar kashin tsawarar Sitiun péprunam jeamiaji. Nui jeawakrin Kapitián Juriu, Páprun waitnentak Tímiayi "Ame amikrumiin Wetá. Au iirmasarti" Tímiayi.</VERS>
      <VERS vnumber="4">Tura Sitiunnumia Jíinkir, kanujai wesar nase tukumpramprakrin Chipri Núnkaka menanmaani aa ikiukmiaji.</VERS>
      <VERS vnumber="5">Tura nayaantsanam wesar Sirisia tura Pampiria nunkanam ayamchik nankamakir Mira péprunam jeamiaji. Nuka Risia nunkanmaiti.</VERS>
      <VERS vnumber="6">Nui jear Nú kanu ikiukmiaji tura Chíkich kanu Arijiántrianmaya taa Itiaria nunkanam wétasa pujumiayi. Nú kanunam suntara Kapitiántri, enkempratarum, turammiaji.</VERS>
      <VERS vnumber="7">Tura Untsurí tsawant Yáitmataik we-wémiaji tura ti Wiántkar Nítiunam jeastatuk ajasmiaji. Tura nuisha nase tuke tukumkarta asamtai Sarmun nunkanam ayamchik nankaamakir, Kritia nunkanam áawinini ayamchik wémiaji.</VERS>
      <VERS vnumber="8">Tura Kritia nunkanam ayamchik wesar itiurchat akui Wáitsar wea-wéakuar "Shiir Pujutai" tutainium jeamiaji. Nusha Rasea péprunam Tíjiuchiiti.</VERS>
      <VERS vnumber="9">Yáitmataik wea asar ti Táasmaji. Tura yumi yututai jeatema asa ti Tsúumainiuyayi nayaantsanam wétin.</VERS>
      <VERS vnumber="10">Tura Papru chicharuk "Amikru antuktarum. Wi nékajai, Yamaí wéakrikia ti Tsúumainti. Kanusha tura Káarak kanunam enketainia nusha menkarattawai. Tura iisha Núnisrik kajinchatjiash" Tímiayi.</VERS>
      <VERS vnumber="11">Suntara Kapitiántrinkia Páprunka anturtsuk, Kanú wianniurin Kapitiántrincha tura Kanú Kapitiántrincha chichamen anturkarmiayi.</VERS>
      <VERS vnumber="12"> Tura nui Shiir Pujutai tutainium yumitin pujustin pénkerchaitkui "Nuinkia juyanka wéartai. Pinise péprunam jeamainchuashit" Ashí tiarmiayi. Nú péprusha Kritia nunkanam nayaants ayamach pujawai. Nú péprunam yumitin pujustinian wakeriarmiayi, arakia nunkaani kakaram nase Nú péprunam jeachu asamtai.</VERS>
      <VERS vnumber="13">Tuma asamtai ukunam nase nunkaania Tápiriri ajakui, ii wétin yamaikia pénkeraiti, tu Enentáimsarmiayi. Túmakui kanu emetai jiru Júusar Jíinkir Krítianam ayamchik wearmiaji.</VERS>
      <VERS vnumber="14">Túrasha árusan arakia kakaram nase, Nuristi tuinia nu tukumpramiayi.</VERS>
      <VERS vnumber="15">Nase kanun tukumpra asamtai iisha atsantratin penké tujinkiamiaji. Túmakui, aankisha juramkitiai tusar iniaisamiaji.</VERS>
      <VERS vnumber="16">Tura Kritia nunkanam áawinini nankaamakur nuinkia nase ishichik mijiantmatai, uchich kanu japikir wémiaj nu ti takasar uunt kanunam enkermiaji.</VERS>
      <VERS vnumber="17">Tura enkerar chapikjai uunt kanun Jinkiárarmiayi wewe najanatai tusar. Tura Náikim mukutniunam, Serti tutainium nase juramkishtajiash tusar, kanunam Yakí tarach aan itiararmiayi. Nu tarach nase útsuktin tusar nenarma ármiayi. Túrawar áyatik nase juramkitiai, tiarmiayi.</VERS>
      <VERS vnumber="18">Tura kashin tsawarmatai nasesha Chíchimisha Tímiatrusan kakaram aa asamtai kanunmayan Káarak irunmia nuna nayaantsanam ajapawarmiayi.</VERS>
      <VERS vnumber="19">Menaintiú tsawant nankaamasmatai iisha ii uwejéjain kanunam Kárak iruniarmia nusha Entsá utsankarmiaji.</VERS>
      <VERS vnumber="20">Tura Untsurí tsawant tsawaisha etsantrachmiayi tura Káshisha yaasha tsaparcharmiayi. Tura nasesha ti kakantar tukumpramkurin "Yamaikia uwempratin atsawai" tiarmiaji.</VERS>
      <VERS vnumber="21"> Tura iisha ti Untsurí tsawant yurumtsuk matsatu asakrin, Papru ajapén wajaki Tímiayi "Amikru winia nuik Krítianmayanka Jíintsuk anturtukuitkiurminkia Yamái ju itiurchatnum pujutsuk tura emenkatmatsuk pujuaaji' Tímiayi.'</VERS>
      <VERS vnumber="22">
      </VERS>
      <VERS vnumber="23">
      </VERS>
      <VERS vnumber="24">`Yamái kashi winia Yusru suntari nayaimpinmaya wantintiurkayi. Nú Yúsan umirkaitjiana nu akupturkayi. Tura nu taruti "Ashamkaipia Papru, turutui. Amesha Ruma péprunam uunt akupniunam jeattame. Tura chikichnasha ámijiai kanunam enketainia ásarmatai uwempratniun Yus tsankatkarai" turutui. Tuma asamtai, amikru, shiir Enentáimsatarum. Atumsha mash uwemprattarme. Túrasha Kánuka mesertatui.</VERS>
      <VERS vnumber="25">Wisha winia Yúsrun nekas Enentáimtajai. Yusa suntari turutainia nuna nekas tu Túrunattawai, tajai. Tuma asamtai kakartarum.</VERS>
      <VERS vnumber="26">Tura Chíchimisha nunka uchich Pújakmanum nui patatmittiaji" Tímiayi.</VERS>
      <VERS vnumber="27">Ayu, katurse (14) tsawant nankaamasmatai Nú kashi Atria nayaantsanam jeamiaji. Nui nase Nánkamas juram wémiaji. Nuyanka kashi ajapén wiantin armia nu nunka ámunam jeateman nekaawarmiayi.</VERS>
      <VERS vnumber="28">Tura Urutmá Kúnakit tusa nekapmamiayi. Túram Tráinta sais (36) Mítruuyayi. Nuyasha ékemsan ataksha nekapmamiayi. Nuinkia painti siati (27) Mítru nekapmamiayi. Tuma asa Nunká anumsatuk ajasun nekaawarmiayi.</VERS>
      <VERS vnumber="29">Tura kayanam ijiukai tusar ashamainiak kuatru jirun kijinian chapikjai Kanú senkarin Jinkiáwar Entsá ajunkarmiayi. Kijin asamtai, init Tepeámtai nase juramkichmi tusar Túrawarmiayi. Tura wake mesekar, tsawarti tusar matsamarmiayi.</VERS>
      <VERS vnumber="30">Tura matsatainiai wiantin armia nu, iikia uchich kanunam enkemprar pisarchatjiash tu Enentáimsarmiayi. Túmainiak Kanú nujinia Chíkich jirun ajuntai tawa Nútiksaran uchich kanun ajuntai tusar pujuarmiayi.</VERS>
      <VERS vnumber="31">Tura tuma Wáiniak Papru suntara Kapitiántrin tura ni suntarincha ujakmiayi. "Ausha uunt kanunman enketainiachkuinkia atumsha uwemprashtatrume" Tímiayi.</VERS>
      <VERS vnumber="32">Tutai suntarsha uchich Kanú chapikrin tsupirkar Entsá ajunkarmiayi.</VERS>
      <VERS vnumber="33">Tura kashin Káshik Papru Ikiakártasa wakerak Tímiayi "Ishichkisha Yurumátarum. Atumsha katurse (14) tsawant Kánutsuk yurumtsuk pujarme.</VERS>
      <VERS vnumber="34">Seajrume, ishichkisha Yurumárum kakaram ajastarum, uwemprataj tusarum. Iimiata, nekaatarum, imiatkisha Túmatsuk péemkattarme" Tímiayi.</VERS>
      <VERS vnumber="35">Nuna tuasua amik Papru apatkun achik Yúsan yuminsamiayi Ashí iimmianuman. Tura puuk yuamiayi.</VERS>
      <VERS vnumber="36">Tura apatkun yuan Wáinkiar, Ashí aents shiir Enentáimsar Yurumáwarmiayi.</VERS>
      <VERS vnumber="37">Nusha Ashí aents irurmaka Jimiará Sián Nuyá ataksha setenta sais (276) ármiayi.</VERS>
      <VERS vnumber="38">Yurumáwar ejemakar, yurumkanka Entsá utsankarmiayi, uunt kanu Wampú ajasat tusar.</VERS>
      <VERS vnumber="39">Tura tsawarmatai wiantin armia nu, nunkan nekaacharmiayi. Túrasha énkentamunam Káanmatak aan Wáinkiar "Ai kanu anuntai" tiarmiayi.</VERS>
      <VERS vnumber="40">Nuyá jiru Entsá ajunman chapikrin tsupirkar Entsá ikiukiarmiayi. Tura kanait Jinkiárma ármia nuna chapikrin tsupirkarmiayi. Tura tarach Kanú nujiin amia nuna nenakarmiayi. Túram kanu Káanmatkanam anumsatuk ajasmiayi.</VERS>
      <VERS vnumber="41">Tura wainchi Jímiar ámunam Jeá kanu Entsá Wayá tepeamiayi. Tura Kanú senkarinkia Chíchimi Yakí takuir Ajíamu asa kupintramiayi.</VERS>
      <VERS vnumber="42">Suntarsha, achik Júamu armia Nú shuaran Máataj tusa wakeriarmiayi, yukuak pisararain tusar.</VERS>
      <VERS vnumber="43">Tura Kapitiáncha Páprun uwemtikrataj tau asa nuna Túratniun tsankatkachmiayi. Antsu chichaak "Emka yukuaktin nékarmena nu yukuakrum péemkatarum, Tímiayi.</VERS>
      <VERS vnumber="44">Nuyá Chíkichkia kanunmaya numi, kame Nánkamas numi achikrum awamkarum péemkatarum" Tímiayi. Tu Túrawar Ashí iwiaakuk Jíintrarmiayi.</VERS>
    </CHAPTER>
    <CHAPTER cnumber="28">
      <VERS vnumber="1"> Tura Ashí iwiaakuk Jíintrar, nu nunka Marta naartin nekaamiaji.</VERS>
      <VERS vnumber="2">Tura nui matsamin armia nu, shiir awajtamsarmiaji. Tuma asamtai iisha tsetsema asakrin, tura yumisha Yútakui, uunt jinia Ikiapárarmiayi. Tura "anamaitiarum" turammaji.</VERS>
      <VERS vnumber="3">Pápruka jinia kukarun ikiaanak jinium pataamiayi. Túmawai napi tsuéran ashamak jiinki, Papru uwején nemaramiayi.</VERS>
      <VERS vnumber="4">Tura Nú nunkanmaya aents, Papru uwején napi nemaran Wáinkiar "Ju aishmansha Shuáran maichuashit, tiarmiayi. Nayaantsanmaya uwempraitiatan ni yusri iwiaaku átinian suritiawai" tiarmiayi.</VERS>
      <VERS vnumber="5">Páprusha ni uwején pear napin jinium awanmiayi. Tura penkesha yajauch ajaschamiayi.</VERS>
      <VERS vnumber="6">Tura niisha Eárchatpiash tusar ii pujuarmiayi. "Túmatskesha jaka inianchatpiash" tiarmiayi. Túrasha ti Núkap pujussha penké najaweachmiayi. Túrunamtai, nuinkia Nusháa Enentáimprar "Pápruka Yúschashit" tiarmiayi.</VERS>
      <VERS vnumber="7">Nú nunkanam aentsu penkeri ámiayi ni naari Pupriu. Nú Pupriu ni jeen iin itiaarmamiaji. Tura Menaintiú tsawant yurumkancha suramsarmiaji.</VERS>
      <VERS vnumber="8">Tura nui pujarin Pupriu apari tsuer, numpajai ijiarki Jáamiayi. Túmakui Papru Werí iyumiayi. Tura Yúsan áujtus amik uwején niin awantkamiayi. Túram pénker ajasmiayi.</VERS>
      <VERS vnumber="9">Nu Túramun nekaawar, Nú nunkanmaya aents jaa armia nu tariar, niisha pénker ajasarmiayi.</VERS>
      <VERS vnumber="10">Túram incha ti shiir Enentáimturmasar Núkap ajampramsamiaji. Túram ukunam ii wétin jeamtai Ashí ii atsumamun suramsarmiaji.</VERS>
      <VERS vnumber="11"> Ii wétsuk Nú nunkanam Menaintiú nantu pujusmiaji. Tura Nuyá Chíkich kanunam enkempramiaji. Nu kanusha Arijiántrianmaya yaunchu tau Menaintiú nantu yumi Yútakui nui pujumiayi. Nú kanu nujiin numi-yus najankamu Jímiar ekemiarmiayi, ni Náarinkia Kástur tura Púruks.</VERS>
      <VERS vnumber="12">Iisha nui enkemprar weri Serakúsa péprunam jeamiaji. Nui Menaintiú tsawant pujusarmiaji.</VERS>
      <VERS vnumber="13">Tura Jíinkir nuyanka nayaantsa ayamach weri Rijiu péprunam jeamiaji. Nui kanarmiaji. Tura kashin anaria nase suut umpuunti Támiayi. Tuma asamtai Nú kashinkia Putiuri péprunam jeamiaji.</VERS>
      <VERS vnumber="14">Nui jeawakrin Yus-shuar pujuarmia nu, ni jeen juramkimiaji. Tuma asamtai nuin Chikichkí tumin pujusmiaji. Tura nuyanka nunkan Rúmanmaani wémiaji.</VERS>
      <VERS vnumber="15">Tura Rúmanmaya Yus-shuar, ii jeatniurin neka ásar Jintiá inkiunmaktai tusar winiarmiayi. Chíkichkia Apiu pepru Támanum Táarmiayi, tura Chíkichkia, Menaintiu Jea tutainium Táarmiayi. Nuna Káunkan Wáiniak Papru shiir Enentáimias Yúsan yuminsamiayi.</VERS>
      <VERS vnumber="16">Tura ii Rúmanam jeawakrin Kapitián Juriu achikia yarumman Rúmanmaya uunt Kapitiánin ejetimiayi. Túrasha, Pápruka jea ikiamas Niisháa Pujustí, tiarmiayi. Tura Páprun iisat tusa Chikichík suntarnak ni jeen apujtusarmiayi.</VERS>
      <VERS vnumber="17"> Nuyá Menaintiú tsawant nankaamasmatai Pápruka Rúmanmaya Israer-aentsu penkerin untsuk ikiaanak "Yatsurtiram antuktarum. Wisha Israer-aentsun yajauchin penké Túrachmiajai. Tura ii uuntri akupkarmia nunasha yajauch chicharkachmiajai. Tuma ain Jerusarénnum winia achirkar Rúmanmaya aentsnum surutkarmiayi.</VERS>
      <VERS vnumber="18">Tura nu aencha winia anintsar, akupkatai, turutiarmiayi, wisha penké yajauchin, mantamnamnia Tímianu Túrachu asamtai.</VERS>
      <VERS vnumber="19">Túrasha Israer-shuarka "Atsá, akupkairap" turutiarmiayi. Nu tuma asamtai, "antsu uunt akupin nekarati" Tímiajai. Wikia Wíi shuara tunaarin Kapitiánin ujaktinian Táchaitjai.</VERS>
      <VERS vnumber="20">Tuma asamtai, yatsurtirmin, atumin untsukjarme chichastaj tusan. Yusa anaikiamuri, Israer-shuarti Nákajnia nu Táwiti wi tu étserkui, jui achikiar Jinkiámu pujajai" Tímiayi Papru.</VERS>
      <VERS vnumber="21">Tutai niisha tiarmiayi "Iisha Jutía nunkanmaya aentsti, ame yajauch Túramu Papí penké Wáinkiachuitji. Tura ii shuar Nuyá Táarainia nusha "au yajauch Túraiti" tu ujatmakcharmaji.</VERS>
      <VERS vnumber="22">Túrasha Ashí nunkanam yamaram chichaman jintinian yajauch chicharainiawai tama antukji. Tuma asamtai amesha nu warintia Enentáimtam nekaatai tusar wakeraji" tiarmiayi.</VERS>
      <VERS vnumber="23"> Nú tsawantai iruntrami tiarmia Nú tsawant jeamtai, ti untsuri aents Papru pujamunam iruntrarmiayi. Papru jintintiainiak Muisais yaunchu aar akupkamia nujai tura Chíkich Yúsnan etserniu aarmarijiaisha, Jesus nekas Yusa Anaikiamurinti tusa paant jintintiawarmiayi. Nuna tura Káshik nankaama Yus akupeamunam pachiinkiatniun étse-étserkua kiarai iniaisamiayi.</VERS>
      <VERS vnumber="24">Tura Papru Táman antukarmia nu, Chíkichkia, nekasaiti tusar umikiarmiayi. Tura antsu Chíkichkia, nekaschaiti tusar umikcharmiayi.</VERS>
      <VERS vnumber="25">Chikichkí enentaik~i Enentáimsatin Atsá asamtai, jiinki weartasa pujuarmiayi. Túmainiakui Papru chichaak "Nékasen Yusa Wakaní yaunchu Yúsnan etserniu, Isayas naartin aarmarijiai ii uuntrin chicharuk juna Tímiayi:</VERS>
      <VERS vnumber="26">"Ame weme au aents ju titia: "Antutka ántakrumsha nekaashtatrume, Iitkia iyakrumsha Wáinkiashtatrume.</VERS>
      <VERS vnumber="27">Warí, au shuara Enentái katsuarai; Kuishijiai ántaksha ántichua Núnin ainiawai, Jiisha epetkamua aanin ainiawai, Iyaksha Wáinkiain tusa, ántaksha antukain tusa Enentáimkiusha nekaawain tusa, Winí uwemprain tusa, tura Winí tsuamarain tusa Túrunayi". Nuní aarmaiti.</VERS>
      <VERS vnumber="28">Tuma asamtai, nekaatarum. Yamaikia Yusai uwempratin ana nuna Israer-shuarsha susamuiti. Tura ninkia nekas umikiartatui" Tímiayi.</VERS>
      <VERS vnumber="29">Tura Papru nuna ti iniaisamtai Israer-shuar nuamtak Núkap chicharnaiyasua wearmiayi.</VERS>
      <VERS vnumber="30"> Tura Pápruka nuin jea ikiamsamunam Jimiará Uwí pujusmiayi. Tura Ashí aents niin iyutaj tusa wearmia nuna ni jeen itiaamiayi.</VERS>
      <VERS vnumber="31">Tuma asamtai Papru arantutsuk urukuk Yus akupeamunam ati, Uunt Jesukrístu Túramurincha Ashí etserkamiayi. Nútiksan etserkatniuncha Páprun penké suritkiacharmiayi.</VERS>
    </CHAPTER>
  </BIBLEBOOK>
  <BIBLEBOOK bname="Römer" bnumber="45" bsname="Röm">
    <CHAPTER cnumber="1">
      <VERS vnumber="1"> Wi Papru Jesukrístu Takarniuitjai. Núnisan Yusachirak ni Shiir chichamen etserkat tusa akatar akuptukmiayi.</VERS>
      <VERS vnumber="2">Nu Chichaman yus yaunchu "akupkattajai" Tímiayi. Núnaka Yúsnan etserin Yus-papinium paant ujakarmiayi.</VERS>
      <VERS vnumber="3">Nu Chichamnum Yus ni Uchirin áujmatui. Ayashijiainkia Tawit weeanum akiiniamiayi.</VERS>
      <VERS vnumber="4">Tura ni ti shiir Wakaníjiainkia Yusa Uchirínti. Tura ti kakarmaiti. Jakamunmaya nantakmiajai nekas Yusa Uchiría nu, paant nekanamiayi. Niisha ii Uuntri Jesukrístuiti.</VERS>
      <VERS vnumber="5">Ni Túramujai Yus shiir Enentáimturuk nu Shiir Chichaman etserkat tusa akuptukmiayi. Núnisan Ashí nunkanmaya shuar nu chichaman umirkar Jesusa Náarin shiir awajsarat tusa akuptukmiayi.</VERS>
      <VERS vnumber="6">Atumsha Nuyá shuaraitrume. Tura Jesukrístunu ajasarat tusa Yus achirmakuitrume.</VERS>
      <VERS vnumber="7">Ashí Yus aneamutirmincha Rúmanam matsatrum nuna ju papin aateajrume. Yus ti pénker awajtamsatniun wakerutmarme. Ii Aparí Yussha ii Uuntri Jesukrístusha waitnentramainia ásar imiatkinchanum ti shiir pujustinian yainmakarti.</VERS>
      <VERS vnumber="8"> Emkasha, átum Yus nekas Enentáimtamun Ashí nunkanam áujmatenan nekaan Jesukrístun pachisan Yúsan ti shiir yuminsajai.</VERS>
      <VERS vnumber="9">Tuke Enentáirjai Yusa Uchirín Ashí shuarnum etsertajai. Túrakui wi atumin tuke áujtamun Yus nékarui.</VERS>
      <VERS vnumber="10">Ashí tsawant ni wakerutakuinkia iitjarum tusan Yúsan seajai.</VERS>
      <VERS vnumber="11">Nekas iitniun wakerajrume. Nui jean wakanmin yainkian Yusjai kanakchamin Ajasúk tusan wakerajrume.</VERS>
      <VERS vnumber="12">Kame atumsha tura wisha Yus nekas Enentáimtuinia asar mai Ikiakánai ajatai tusan wakerajai.</VERS>
      <VERS vnumber="13">Yatsurú, tuke iitjarum tusan wakerimjiarme. Túrasha iyatsjarme. Kame Yus-Chichaman ujaakun Chíkich shuarnuma aintsan Atumíincha Yus kakaram takasman Wáinkiatniun wakerajai.</VERS>
      <VERS vnumber="14">Wikia Yus akuptuku asamtai Ashí shuaran Ujákártiniaitjai. Unuimiaruncha tura unuimiarchancha, ti nékainia nunasha tura nékachuncha, métekrak ujakartiniaitjai.</VERS>
      <VERS vnumber="15">Tuma asan atumniasha Rúmanam pujarmena nunasha Uwempratin Chichaman ujaitjarum tusan pujajai.</VERS>
      <VERS vnumber="16"> Nu Shiir Chicham Yusa kakarmarijiai ti kakaram asa Ashí shuaran uwemtikramniaiti. Tuma asamtai natsantatsjai. Nekas Israer-shuarnasha tura Chíkich shuarnasha Núnisan uwemtikramniaiti.</VERS>
      <VERS vnumber="17">Nu chichamnum Yus Enentáimsamia nu Páantaiti. Júiti: Ayatik Yúsan nekas Enentáimtuiniakui Yuska "pénkeraitme" Tíminiaiti. Yus-Papiniumsha Núnisan tawai: "Yúsan nekas Enentáimta nuna Yus "pénkeraitme" tutai tuke Yusjai shiir wekasattawai." Tu aarmaiti.</VERS>
      <VERS vnumber="18">Shuar nekas chichaman nakitrar yajauchin Túrataj tusar suriimiainiawai. Túrawar tuke tunaarintin ainiawai. Nu shuaran Yus ti kajerkar ti Asutiátniun nayaimpinmaya paant awajsaiti.</VERS>
      <VERS vnumber="19"> Tura nu shuarka Ashí Yusna nekaamnia nuna Yus paant awajsa asamtai pénker nékainiawai.</VERS>
      <VERS vnumber="20">Kame Yámankamtaikniumia Yus Wáinchataitiat ni najanamurijiai juka paant nekaamniaiti: Nekas Yus asa tuke kakarmaiti. Nusha ti paant asamtai nu shuar tsankurnarchartatui.</VERS>
      <VERS vnumber="21">Yúsan nékainiayat shiir awajsacharmiayi tura yuminsacharmiayi. Tuma ásar aya ántra nunak Enentáimtuiniak ni Enentái tunaajai piakai.</VERS>
      <VERS vnumber="22">Tura ti nekajai Tuíniayat Enentáimcha Núnin ajasarai.</VERS>
      <VERS vnumber="23">Túmainiak Jákachmin Yus Imiá shiira nuna iniaisar shuar jakamnia nakumkamun shiir awajenawai. Tura nu arant nanamtinniasha napincha kuntinniasha yajasmancha nakumkar nuna shiir awajenawai.</VERS>
      <VERS vnumber="24">Nu asamtai Imiá yajauch Enentáimiainiakui "áanik asati" Tímiayi Yus. Túramtai ti natsanmainian Túrunainiawai.</VERS>
      <VERS vnumber="25">Yusna Imiá nekasa nuna nakitrar antsu wait-chichaman anturkar nuna Túrin ainiawai. Tuke Yúsak shiir awajsatniun iniaisar antsu ni najanamun tikishmatainiak shiir awajenawai. "Antsu tuke Yúsak shiir Awajnastí" tajai.</VERS>
      <VERS vnumber="26">Nuna Túrin ásarmatai Yus natsanmainia nuna wakeruktinian tsankatkarmiayi. Túramtai nuwasha aishmanjai tsanintinian nakitrar nuamtak yajauch awajnainiawai.</VERS>
      <VERS vnumber="27">Núnisan aishmansha nuwajai tsanintinian iniaisar nuamtak aishmankak tsanirmanainiawai. Ti wakerunainiak ti natsanmainia nuna yajauch Túrunainiawai. Tura yajauch Túruiniak ni ayashi Wáitsatniunak sumamawarmiayi.</VERS>
      <VERS vnumber="28">Tura tuke Yúsan nakitiainia asamtai ti yajauch Enentáimiainiak penké Túrachminia nuna Túrawarti tusa Yus tsankatkarmiayi.</VERS>
      <VERS vnumber="29">Nu shuar ti tunaajai piaku ainiawai. Tsanirmausha aya Kuítniak wakerincha tura yajauch awajin ainiawai. Nu arantcha awakmakun kajerniusha mankartincha tuke Máanaincha anankartincha pénkercha awajkartincha, tsanumniusha ainiawai.</VERS>
      <VERS vnumber="30">Nu arantcha chikichnasha yajauch áujmatin ainiawai. Yúsnasha nakitiainiawai. Aimniusha ainiawai. Tura "pénkeraitjai" tiar nankaamantu Enentáimtumainiawai. Tunáa Túratniun eainiawai. Aparíncha Nukuríncha umirainiatsui.</VERS>
      <VERS vnumber="31">Enentáincha ainiawai. Tana nuna umichu ainiawai. Anenkartichu ásar waitnenkartichu ainiawai. Tsankurcha ainiawai.</VERS>
      <VERS vnumber="32">Yuska "Shuar nuna Túrinkia Jákatniuiti" taman nékainiayat tuke Túrukin wénawai. Tura nu arantcha Chíkich yajauch Túramtai ti shiir wararenawai.</VERS>
    </CHAPTER>
    <CHAPTER cnumber="2">
      <VERS vnumber="1"> Amesha Enentáimtumastá. "Shuar nu yajauchin Túrana nu Imiá Tunáa shuaraiti" Tákumka amesha métek Túrakum Imiá nekas sumamame.</VERS>
      <VERS vnumber="2">Yuska nu tunaan Túrin ainia nuna Súmamtikiashtinkiait.</VERS>
      <VERS vnumber="3">Amesha nuna Túrin "Imiá yajauchiiti" Táyatam amesha métek Túrakminkia Yus sumamtikiattana Nuyá itiurak uwemprattam?</VERS>
      <VERS vnumber="4">Yus ti waitnentrama asa nu Tunáa ikiukim Niin Enentáimtustinian katsuntramuk Nákarmawai. Tura pénker asa Wárik Asutiámchakui sumamashtiniaitjai tu Enentáimtumamek? Tu Enentáimkium ni waitnentrammari ántar awajsaitme.</VERS>
      <VERS vnumber="5">Tura tunaarum Enentáimtutsuk tuke Túrakmeka Súmamtikiatin tsawantai ti Tunáa irutmampramujai ti Asutniáttame.</VERS>
      <VERS vnumber="6">Nu tsawantai ni Túramujai métek Yus Ashí shuaran akirartatui.</VERS>
      <VERS vnumber="7">Shuar tuke pénker Túrak Ashí shiira nunasha tura tuke amuukachmin ainia nunasha wakeruiniana nuna Yus tuke iwiaaku Niijiai shiir pujustinian Súsartatui.</VERS>
      <VERS vnumber="8">Antsu pénkera nuna wakerutsuk antsu aya yajauchin wakeruiniak Yúsan nakitiainia nuna Yus ti kajerak Asutiáwartatui.</VERS>
      <VERS vnumber="9">Nekas Israer-shuarsha tura Núnisan Israer-shuarchasha tunaan Túrin ainiakka ti Wáitsartatui.</VERS>
      <VERS vnumber="10">Antsu nekas Israer-shuarnasha tura Núnisan Israer-shuarchancha pénker Túrin ainia Núnaka Yus ti shiir imiatkinchanum apujsartatui.</VERS>
      <VERS vnumber="11">Yus Ashí shuaran akantsuk mai metek iyawai.</VERS>
      <VERS vnumber="12">Shuar Muisais akupkamun nékatsuk tunaan Túraka aya Júnisan sumamawartatui. Tura shuar Muisais akupkamun nékayat tunaan Túranka nu akupkamujai sumamawartatui.</VERS>
      <VERS vnumber="13">Akupkamun aya antukarua nuka Yusai pénker ainiatsui antsu antukar umirainia nuna Yuska "pénkeraiti" tawai.</VERS>
      <VERS vnumber="14">Israer-shuarchaka Muisais akupkamun takakainiachkusha aya ni Enentáijiai nu akupkamun umirainiak</VERS>
      <VERS vnumber="15">nu umireamujai Yus nu akupkamun ni Enentáin ikiursarua nuka paant nekaamniaiti. Nujai métek Túruiniak shiir Enentáimiainiawai. Tura métek Túruiniachkunka pénkercha Enentáimiainiawai.</VERS>
      <VERS vnumber="16">Wi Uwempratin Chichaman étsereaj nui Ashí shuar uukrisha Túramun Ashí paant awajsartatui. Tura nuna etserkatniun Jesukrístun anaitiukmiayi. Nu tsawantai tunaan Túrin sumamawartatui.</VERS>
      <VERS vnumber="17"> Ameka "Tura Israer-shuaraitjai. Muisais akupkamun takakkui winia Yúsruka ti shiir Enentáimturui, Tátsumeash.</VERS>
      <VERS vnumber="18">Yus wakeramuncha nékajai. Tura akupkamun nekaan pénkera nuna wakerajai, Tátsumeash.</VERS>
      <VERS vnumber="19">Wakannium kusuraru ainia nunasha jintintiamniaitjai. Tura Tsáapninian nekamtikiawarminiaitjai, Tátsumeash.</VERS>
      <VERS vnumber="20">Akupkamu ti penker neka asan nekasa nuna unuimiaruitjai. Tuma asan nékachuncha ántuiniachuncha jintintiamniaitjai" Tátsumeash.</VERS>
      <VERS vnumber="21">Pai, Chíkichka unuiniaitiatmesha urukamtai imia ámeka unuimiatsum? "Kasamkashtiniaiti" tu étsereatsmek. Táyatmesha urukamtai ámeka kasamam?</VERS>
      <VERS vnumber="22">"Tsanirmashtiniaiti" Tátsumek. Enta, urukamtai ámeka tsanirmam? "Antar-yusan nakitiajai" Tátsumek. Urukamtai ámeka nu yusa jeenia kasamam?</VERS>
      <VERS vnumber="23">Akupkamun takakjai tusam shiir Enentáimtumayatam nu akupkamu umireachkum Yus yajauch awajeatsmek.</VERS>
      <VERS vnumber="24">Yus-Papiniumsha Núnis aarmaiti: "Atum pénker umirchamujai Israer-shuarcha Yúsan yajauch chicharainiawai."</VERS>
      <VERS vnumber="25">Muisais akupkamia nu Ashí umireakmeka nii timia Núnismek tsupirnaktin pénkeraiti. Tura takamtsuk umireachkumka tsupirnakcha Núnisketme.</VERS>
      <VERS vnumber="26">Chíkich shuarsha tsupirnakchaitiat Muisais akupkamun umireakka tsupirnatskesha tsupirnakua aintsankete.</VERS>
      <VERS vnumber="27">Nu shuar tsupirnakchaitiat akupkamun Ashí umireak atumin tsupirnakutirmin akupkamu takakuitiatrum umircha asakrumin Súmamtikramawartatui.</VERS>
      <VERS vnumber="28">
      </VERS>
      <VERS vnumber="29">Kame nekas Israer-shuarka aya Pátatkechu antsu tuke Enentáijiai Yúsnan wakera Núiti. Núnisan nekas tsupirnaktinkia aya Ayashíjiainchuiti antsu Enentáiniam shiir átinia Núiti. Nekas akupkamu aya aarchamuiti antsu nekas Enentáijiai umirkamua Núiti. Nekas Tú tura Núnaka aents shiir Enentáimtuiniachkuisha Yus shiir Enentáimtawai.</VERS>
    </CHAPTER>
    <CHAPTER cnumber="3">
      <VERS vnumber="1"> Núnis aisha Israer-shuar ainia nu Warí pénkernak takakainia? Tura tsupirnaktincha wariniak Yayá?</VERS>
      <VERS vnumber="2">Ti pénkeraiti. Warí, émkaka, Yus ni chichamen Israer-shuaran Súsacharmakia.</VERS>
      <VERS vnumber="3">Kame Chíkich Chíkich umichu ainiakui Yus tsankatkamia nuna Nú shuaran Súsachmatainkia nuikia "Yus umichuiti" Títinkiait?</VERS>
      <VERS vnumber="4">Pénkea. Antsu Yuska nekas Túratniua nujai métek Ashí Túriniaiti. Shuar umichu ainiakuisha ni Támarin mash umiktatui. Ni tamajai Shuáran Wáitrin awajeakka nusha pénkeraiti. Núnisan Atí. Yus-Papisha métek tawai: "Támena nuna "Imiá nekasaiti" tiartatui, tura Súmamtikramataj Tuíniakuisha nupetmaktatme" tawai.</VERS>
      <VERS vnumber="5">Nu arantcha, "Wi tunaan Túramujai Yus Imiá pénkera nuna paant awajeakka urukamtai winia asutiua? Nuka pénkerkait?" Tíchatapash. (Kame aents chichainia Núnisnak tajai.)</VERS>
      <VERS vnumber="6">Warí, Yus pénkerchaitkiunka itiurak Ashí shuara tunaarin Súmamtikiawarat? Kame Imiá pénkeraiti.</VERS>
      <VERS vnumber="7">Núnisan, "Wi umirkachmajai Yus tuke umiiniana nuna paant awajeaknaka nuikia nujai iin shiir awajsamtai urukamtai "tunaitme" Túruta?" Tíchatapash.</VERS>
      <VERS vnumber="8">Warí, "Tunáa Túramujai Yúsan pénker awajeajai," Tú nekas Enentáimpramniaitkiuinkia shuar nuikia "Wats, Ashí pénker áti tusar Tunáa Túratai" Tímin ainti. Kame Chíkich shuar iin kajertamainiak "nuna jintintiainiawai" Túramji. Nu shuar sumamawartin ainiawai.</VERS>
      <VERS vnumber="9">Nuikia Israer-shuartikia chikichjai nankaamas pénkerkaitiaj~i? Penkesha. Warí, Israer-shuartisha Israer-shuarchajaisha Ashí métekrak tunaan Túrin ainiawai. Núnaka Jú aarmajai paant awajsaitjai.</VERS>
      <VERS vnumber="10">Yus-Papisha Núnisan tawai: "Pénkeran Túrin chikichkisha atsawai.</VERS>
      <VERS vnumber="11">Yúsnan nekaatniun nakitiainiawai. Yusnasha eainiatsui.</VERS>
      <VERS vnumber="12">Yusnumia kanakiar menkakatniunam wénawai. Chikichkisha pénkeran Túrin penké atsawai.</VERS>
      <VERS vnumber="13">Ashí yajauch chichainiak iwiarsamu yama urainiua Núnisan ainiawai. Ni chichamejai tuke anankartin ainiawai. Chichame Napía aintsan najamin ainiawai.</VERS>
      <VERS vnumber="14">Aya yajauchin kakaram áujmatin ainiawai.</VERS>
      <VERS vnumber="15">Máataj tusa Wárik yujarin ainiawai.</VERS>
      <VERS vnumber="16">Aya ti itiurchat ti yajauch awajin ainiawai.</VERS>
      <VERS vnumber="17">Shiir pujustinian nékainiatsui.</VERS>
      <VERS vnumber="18">Ishichkisha Yúsan ashamenatsui."</VERS>
      <VERS vnumber="19"> Yaunchu akupkamun umirkatin ainia Nú shuar aya Tákamtak umirkatin ainiawai. Tuma asamtai Ashí shuar umirkachu ásarmatai Yus nujai Súmamtikiawartatui. Túrakui niisha pachischamin ainiawai.</VERS>
      <VERS vnumber="20">Akupkamuka aya ii tunaarin paant awajturmaji. Tuma asamtai akupkamu pénker umirkatniujai Yus "pénkeraitme" turamchamniaitji.</VERS>
      <VERS vnumber="21">Yus-Chicham yaunchu aarmanum itiura Yus iin "pénkeraitme" Túramminiaitiaj nuna paant tawai. Kame akupkamujainchuiti.</VERS>
      <VERS vnumber="22">Antsu iisha Ashí shuarsha Núnisan aya Jesukrístu shiir Enentáimtakrin Yus "pénkeraitme" Túramminiaitji.</VERS>
      <VERS vnumber="23">Kame Ashí shuarti Tunáa Túraitji. Tuma asar Yusjai métek pénker ajastin penké jeatsji.</VERS>
      <VERS vnumber="24">Tura Yus iin waitnentrama asa Kuítchajai "pénkeraitme" Túramji. Jesukrístujai uwemtikrampra asa Túramji.</VERS>
      <VERS vnumber="25">Tura Krístun akupkamiayi ni jakamujai Ashí tunaan Asakátratniun. Túramtai shuar Niin nekas Enentáimtuiniakui Yus tsankuramniaiti. Yaunchu Tunáa Túramun katsunteak Enentáimtuschamiayi. Yamái tsankuramnia nuna yaunchu Nekáa, nuna Túramniuyayi.</VERS>
      <VERS vnumber="26">Tura yamaiya tunaancha tsankureak Ashí shuar Jesusan nekas Enentáimtuinia nuna "pénkeraitme" tuke Tíminiaiti. Kristu jakamujai nuka paant ajasai.</VERS>
      <VERS vnumber="27">Nújainkia ii pénker ajasjinia nu "winia kakarmarjai Túrunajai" Tíchamnia asar nankaamantu Enentáimtumarminkaitiaj~i? Penkesha. Warí, akupkamu umitsuk aya Kristu nekas Enentáimtakrin Yus "pénkeraitme" Túramji.</VERS>
      <VERS vnumber="28">Nujai Páantaiti. Akupkamu umirtsuk aya Jesukrístu shiir Enentáimtakrin Yus "pénkeraitme" Túramminiaitji.</VERS>
      <VERS vnumber="29">Warí, Yuska Israer-shuarnasha tura Núnisan Israer-shuarchancha mai ni Yúsrinchukait.</VERS>
      <VERS vnumber="30">Kame aya chikichik Yúschakait. Tura tsupirnakuncha tsupirnakchancha mai metek aya Jesukrístun nekas Enentáimtuiniakui "pénkeraitme" Tíminiaiti.</VERS>
      <VERS vnumber="31">Shuar Yúsan shiir Enentáimtamujai pénker ajastin ainiakui nujai akupkamu ántar awajsamukait? Atsá. Antsu nuna nankaamas umirkatin awajsamuiti.</VERS>
    </CHAPTER>
    <CHAPTER cnumber="4">
      <VERS vnumber="1"> Ashí Israer-shuara uuntri Apraám Enentáimtustai. Niisha itiurak Yusjai pénker ajasma?</VERS>
      <VERS vnumber="2">
      </VERS>
      <VERS vnumber="3">Ni pénker takasmajai Yusjai pénker ajasuitkiunka nankaamantu Enentáimtumarainti. Antsu Yus-Papí tawai: "Apraám Yúsan shiir Enentáimtakui Yus "pénkeraitme" Tímiayi" tawai. Nu Túramu asa Apraámsha Yus iimmianum nankaamantu Enentáimprachminiaiti.</VERS>
      <VERS vnumber="4">Shuar íniamna nu takasmatai aya tsanka asam akiktatmek? Warí, ni takasmanum Páchitsuk akikchatniukait.</VERS>
      <VERS vnumber="5">Antsu shuar ni pénker turamuri enentaimtsuk áyatik "Yus Tunáa shuaran pénker awajniuiti" tu Enentáimtakui Yuska tsanka asa "pénkeraitme" tawai.</VERS>
      <VERS vnumber="6">Tura pénker Túrachunak Yus "pénkeraitme" takui nu shuar shiir warasminiaiti. Núnisan tawai uunt akupin Tawit:</VERS>
      <VERS vnumber="7">"Shuar Ashí ni tunaarin Yus Asakátar tsankuramu ana nuka shiir Enentáimpramniaiti.</VERS>
      <VERS vnumber="8">Uunt Yus ni tunaarin Enentáimtachma asa ti warasminiaiti." Tu Tímiayi Tawit.</VERS>
      <VERS vnumber="9"> Aya tsupirnakukeash warasminiait? Tura tsupirnakchasha waraschamniakait. Warí, Apraám Yúsan shiir Enentáimtakui Yus "pénkeraitme" Tímiayi.</VERS>
      <VERS vnumber="10">Tura Apraám tuke tsupirnatsain Yus nuna Tímiayi. Emka Yus "pénkeraitme" timia Nú ukunam Apraám tsupirnakmiayi.</VERS>
      <VERS vnumber="11">Apraám tsupirnatsuk Yúsan shiir Enentáimtusmatai Yus "pénkeraitme" tusa "tsupirnaktiniaitme" Tímiayi. Nújainkia Ashí Yúsan shiir Enentáimtuinia Nú shuar tsupirnatskesha Apraám Weeá ainiawai. Tura nu shuaran Yus "pénkeraitme" tawai.</VERS>
      <VERS vnumber="12">Tsupirnakusha aya tsupirnaku asa Apraám Weeá ainiatsui antsu nu arant Apraámjai métek Yúsan shiir Enentáimtuinia nuka Apraám Weeá ainiawai. Kame Apraám tuke tsupirnatsuk Yúsan shiir Enentáimtusmiayi.</VERS>
      <VERS vnumber="13">Yaunchu Apraáman Yus chicharuk "Amincha amée Weeá shuarnasha Jú nunkan susattajai" Tímiayi. Nunasha Apraám Yus akupkamun umireakui Tíchamiayi. Antsu Apraám Yúsan nekas Enentáimtakui Yus "pénkeraitme" taku nuna tsankatkamiayi.</VERS>
      <VERS vnumber="14">Kame aya akupkamun umirniun Súsatniuitkiuinkia nuikia Yus Enentáimtustin ántraiti. Tura Yus Apraáman timia nusha ántraiti.</VERS>
      <VERS vnumber="15">Akupkamu akui shuar umirkachka ti Asutniáshtatuak. Tura atsakuinkia Asutniátniukait? Itiurak umirtsuk ikiuktin?</VERS>
      <VERS vnumber="16">Tuma asamtai Yus ti anenkartin asa Niin nekas Enentáimtuinian Ashí tsankatkaiti. Nújainkia Apraám weeasha Yus Apraáman timia nuna Páchitsuk Wáinkiártatui. Iisha Apraámjai métek Yus nekas Enentáimtakur Ní weeaitji. Tuma asamtai Muisais akupkamun umirniuncha tura umirniuchuncha mai metek Ashí iin Yus Ashí Apraáman timia nuna tsankatramkattaji.</VERS>
      <VERS vnumber="17"> Kame Yus-Papinium Apraám aatramuiti: "Untsurí shuarsha amée Weeá ajasartatui." Nu asamtai iisha Apraámjai métek Yus shiir Enentáimtakrinkia Yus incha Apraám Weeá aintsan iirmaji. Nú Yuska ti kakaram asa jakancha iwiaaku awajniuiti; tura atsana nunasha ana Nútiksan Nájanui.</VERS>
      <VERS vnumber="18">Yus "ti pampantatme" takui Apraám ti uuntach áyat Yus timian Enentáimtak yajutmartinian Nákasmiayi. Nujai Untsurí shuar Ní Weeá ajasarmiayi, Yus timia aintsan.</VERS>
      <VERS vnumber="19">
      </VERS>
      <VERS vnumber="20">Apraámsha sian (100) Uwí takakuitiat tura ni nuwé Sarasha Júretsuk uunt ajasmataisha tuke iniaitsuk Yus Tímia nuna nekas Enentáimtusmiayi. "Yus nekasash ta" Tútsuk shiir awajsamiayi. Nujaisha nuna nankaamas kakaram ajasmiayi.</VERS>
      <VERS vnumber="21">Tuma asa "nekas Yus tana nuna Páchitsuk umiktatui" tu Enentáimpramiayi.</VERS>
      <VERS vnumber="22">Nu asamtai Yus "pénkeraitme" Tímiayi.</VERS>
      <VERS vnumber="23"> Tura Yus nekas Enentáimtamunam Yus "pénkeraitme" tana nu aya Apraámnak aatrachmaiti.</VERS>
      <VERS vnumber="24">
      </VERS>
      <VERS vnumber="25">Antsu incha Túramji. Iisha Núnisrik ii Uuntri Jesus nekas Enentáimtakrinkia Yus incha "pénkeraitme" turamtatji. Jesuska ii tunaarin jarutramkatniun surunkamiayi. Tura nujai Yus iin "pénkeraitrume" taku Jesusan ataksha iniantkimiayi.</VERS>
    </CHAPTER>
    <CHAPTER cnumber="5">
      <VERS vnumber="1"> Tuma asamtai Yus nekas Enentáimtakrin Yus "pénkeraitme" Túramji. Nujai iisha Yusjai shiir nawamnaikiar pujaji. Núnaka ii Uuntri Jesukrístu ni jakamujai sumartamkamiaji.</VERS>
      <VERS vnumber="2">Tura Nii shiir Enentáimtakur Yusai weankaitji. Tura Kristu jarutramkakrin Yus ti anenmaji. Tura tuke anenma asakrin Niijiai métek shiir ajastin Nákakur waraaji.</VERS>
      <VERS vnumber="3">Nu arantcha Yamái itiurchat pujayatrik nu itiurchatjai unuimiartatji tusar waraaji. Katsuntratniuncha unuitiamji.</VERS>
      <VERS vnumber="4">Tura nu unuimiarar ii katsuntramu paant átatui. Tura Nuyá Yus ti shiir awajtamsattajnia nuka shiir Enentáijiai Nákastatji.</VERS>
      <VERS vnumber="5">Nu ti shiir Enentáimsar Nákamujai ananmamtsuji. Yuska ni Shiir Wakanin ii Enentáin pujurtamuk ni anenkartutairin ti paant awajturmaji. Tuma asamtai Yus Túratin Nákajnia nu Imiá nekas wainkiattaji.</VERS>
      <VERS vnumber="6"> Iikkia penké uwemprachmin asakrin tsawant jeamtai Kristu Ashí shuara tunaarin jarukmiayi.</VERS>
      <VERS vnumber="7">Shuar Chíkich shuaran uwemtikratniun jaruktatuak? Pénker shuar ain jarukchattawai. Kame ti penkeraitkiuinkia jarukchaintiash.</VERS>
      <VERS vnumber="8">Antsu ii tuke Tunáa árinin Kristu jarutramkamiaji. Nujai iin ti anenmajnia nuna ti paant iniakturmaji.</VERS>
      <VERS vnumber="9">Tura ni numpejai tunaarincha awajsamu asar Imiá nekas Yus Asutiámatniua Nuyá uwempraitji.</VERS>
      <VERS vnumber="10">Yusa nemasri áyatar Yusa Uchirí jakamujai yamaikia Yusjai shiir nawamnaikiar pujaji. Nu arant nuikia Kristu tuke iwiaaku asa iijiai tsaninkiu asa Ashí yajauchinmaya uwemtikramar tuke shiir awajtamsattaji.</VERS>
      <VERS vnumber="11">Ii Uuntri Jesukrístu jakamujai Yusjai shiir nawamnaikia asar ti waraaji.</VERS>
      <VERS vnumber="12">Ayu. Yámankamtaik emka aishman Atan ninki tunaan Túramtai Nú tunaajai Ashí shuar tunaarintin ajasarmiayi. Tura Ashí tunaarintin ajasar mash Jákatin ainiawai.</VERS>
      <VERS vnumber="13">Akupkamu atsakuinkia umirkachma nekaachminiaiti. Tuma ain Muisais akupkamu atsaisha tuke tunaan Túrin ármiayi.</VERS>
      <VERS vnumber="14">Atan pujumia Nuyá Muisais tuke akupeatsain shuara tunaari paantcha ain Ashí shuar tunaan Túrawar Jákarmiayi. Kame ni tunaari Atanna aintsachauyayi. Atanka Yus akupkamu paant ujakman umirkachmiayi. Antsu nu shuar Yus akupkamu paant nékainiachiatan tunaan Túrin ainiak Jákarmiayi. Tura Atanka Krístujai apatkar Enentáimpratai.</VERS>
      <VERS vnumber="15">Atan Tunáa Túramia nujai apatka iisam, Yus iin tsankatramaj nuka nankaamas pénkeraiti. Kame Atan ninki tunaan Túramujai Ashí aents Untsurí armia nu, tunaarintin ainiak, Jákarmiayi. Tura Yus iin ti anenma asa chikichik aishmanjai nuna nankaamas Tí shiiran tsankatramaji. Jesukrístujainkia Untsurí shuaran uwemtikrar ti shiiran tsankateawai.</VERS>
      <VERS vnumber="16">Atanka tunaari Imiá yajauch ain nuna nankaamas pénkeran Yus tsankatramkaitji. Iis, aya chikichik tunaan Túramujai aents sumamawarmiayi. Antsu Yus uwempratniun tsankatramaj Nújainkia ti Untsurí tunaan Asakáruiti, tura "pénkeraitme" Túramji.</VERS>
      <VERS vnumber="17">Chikichik aishman tunaan Túramujai aents Jákatin ainiawai. Tura nuna nankaamas chikichik aishman Jesukrístu Túramujai ti shiir pujustatji. Kame Yus ti anenma asa ii pénker Túratsrinin "pénkeraitrume" Túramji. Nu asamtai yamaram iwiaakmanum kakaram ajaji.</VERS>
      <VERS vnumber="18">Atan tunaan Túramujai Ashí tunaarintin ajasar Jákarmiayi. Núnisan Jesukrístu pénker Túramujai Ashí shuar Yus "pénkeraitme" timia nuka yamaram iwiaakmajai tuke pujusartatui.</VERS>
      <VERS vnumber="19">Núnisan chikichik aishman umirkachmajai Untsurí tunaarintin ajasarmiayi. Tura chikichik aishman umirkamujai Untsurí shuar pénker awajnasarmiayi.</VERS>
      <VERS vnumber="20">Wats, Tunáa ti paant Atí tusa Yus ni akupkamurin susamiayi. Túrasha ti Tunáa pampaakui Yus nuna nankaamas waitnentramak nu tunaan Asakátramji.</VERS>
      <VERS vnumber="21">Shuar tunaan Túrin ásar Jákatin ármiayi. Tura Núnisan ii Uuntri Jesukrístu Túramujai Yus iin "pénkeraitrume" Túramkurin iisha tuke iwiaaku pujustiniaitji.</VERS>
    </CHAPTER>
    <CHAPTER cnumber="6">
      <VERS vnumber="1"> Núnisaitkiuinkia Yus nankaamas waitnentrampratai tusar Tunáa Túrattajik?</VERS>
      <VERS vnumber="2">Pénkea. Warí, iikia Tunáa Túrashtin Jákaitji. Jákaka itiurak tunaan Túramniait?</VERS>
      <VERS vnumber="3">Imianniutikia Krístujai tsaninkiu asar imianir Niijiai métek jaka aintsar aji.</VERS>
      <VERS vnumber="4">Tura imianir Krístujai jaka aintsar métek iwiarnasuitji. Tura Yus ti kakaram asa Krístun jakan iniantkimia Núnisan incha nu kakarmajai yamaram Enentáijiai pénker wekasatniun iniantamkimiaji.</VERS>
      <VERS vnumber="5">Krístujai tsaninkiu asar Niijiai métek jaka aintsanketji. Tura Núnisan Niijiai métek nantaktiniaitji.</VERS>
      <VERS vnumber="6">Yaunchu Enentáimtainkia Krístujai métek jaka asamtai ii yajauch wakerutain Emenkátrutmakuitji. Tuma asamtai yamaikia penké umirkashtiniaitji.</VERS>
      <VERS vnumber="7">Kame Jákaka itiurak tunaan Túrat? Yamaikia ankant ajasuitji.</VERS>
      <VERS vnumber="8">Iisha nekas Krístujai Jákaitkiurkia Niijiai métek tuke iwiaaku pujustin Enentáimji.</VERS>
      <VERS vnumber="9">Kame Krístuka Chikichkí jaka nantakin asa atakka Jákashtatui. Túmaitkiui atakka ajakrachminiaiti.</VERS>
      <VERS vnumber="10">Kristu Chikichkí jaka asa Ashí tunaajai itit awajsachmin Ajasuíti. Tura yamaikia iwiaaku Pujá asa Yúsan shiir awajsatniun pujawai.</VERS>
      <VERS vnumber="11">Atumsha Núnisrumek jaka aintsarum Tunáa Túrachmin Enentáimtumastarum. Antsu ii Uuntri Jesukrístujai tsaninkiu asarum iwiaaku pujakrum Yus shiir awajsatarum.</VERS>
      <VERS vnumber="12">Nu asamtai tunaaka ayashmiin akuptamkashtiniaitrume. Ayashí wakeramuri umirkashtiniaitrume. Ankantaitrume.</VERS>
      <VERS vnumber="13">Atumi Ayashí tunaan Túrat tusarum ikiasairap. Antsu jakamunmaya nantakin asarum Yus wakeramu Túratin surumaktarum. Tura ayashmisha aya pénkernak Túratí tusarum Yus iiktustarum.</VERS>
      <VERS vnumber="14">Akupkamu umirkatniujai iwiaaku pujatsrume. Antsu atumin Yus ti anenma asa yamaram iwiaakman suramsaitrume. Tuma asamtai yamaikia tunaaka nupettamkachminiaiti.</VERS>
      <VERS vnumber="15">Nuikia akupkamu umirtsuk antsu Yus ti anenma asakrin iwiaaku pujakur "Páchitsuk tunaan Túramniaitjai" Títiatjik? Pénkea.</VERS>
      <VERS vnumber="16">Tuke umireajnia nuna takarniurintji. Nuka nékatsrumek. Tura ni takarin ajasam umirkatniuitme. Tuma asamtai Tunáa umirkurkia ni takarniurintji tura umirkar jakattaji. Tura Yus umirkurkia pénker wekasattaji.</VERS>
      <VERS vnumber="17">Atumsha Yáunchuka Tunáa umirniuitiatrum ikiukrum yamaikia nekas chicham antukurmena nu nekas Atumí Enentáijiai umirkaitrume. Tuma asamtai Yus ti yuminsatniuiti.</VERS>
      <VERS vnumber="18">Yamaikia tunaanumia ankant ajasu asarum ti pénker wekasatniunam pachiinkiaitrume.</VERS>
      <VERS vnumber="19">Paant nekaak tusan takarniun pachisan Tájarme. Wats, yaunchu Atumí ayashi Muíjmiainian tura Ashí yajauchin Túrat tusarum tsankamakmarme. Núnisrumek yamaikia Atumí ayashi pénkeran Túrat tusarum tura tuke Yusjai shiir wekasat tusarum tsankamaktarum.</VERS>
      <VERS vnumber="20">Atumsha Tunáa umirniuyarme nuikia pénker wekaichauyarme.</VERS>
      <VERS vnumber="21">Tura Nújaisha Warí pénkerna Yáinmakmarum? Iista, Yamái natsanmainchakait. Nusha Jákatniunam Júawai.</VERS>
      <VERS vnumber="22">Antsu yamaikia, tunaanumia uwempra asarum Yus umirniuitrume. Antsu juka Yusjai shiir wekasatniunam Júawai tura Nuyá tuke iwiaaku pujustatrume.</VERS>
      <VERS vnumber="23">Tunáa takarkumka tuke Jákatniun akirmaktatui. Antsu Yuska iikia takaatsrinin penké ántar tuke iwiaaku pujustinian suramsattaji. Ii Uuntri Jesukrístujai tsaninkia Pujá asakrin nuna Túrutmattaji.</VERS>
    </CHAPTER>
    <CHAPTER cnumber="7">
      <VERS vnumber="1"> Enentáimpratarum yatsuru. Jákaka akupkachminiaiti. Aya iwiaakna nu akupkamniaiti. Nu paant nékatsrumek.</VERS>
      <VERS vnumber="2">Wats, nuwa Nuátkamu ni aishri iwiaakkui niijiai tsanin pujustiniaiti. Tura aishri jakamtai ankant ajawai.</VERS>
      <VERS vnumber="3">Tuma asamtai aishri iwiaakain Chíkich aishmanjai Tsaníakka tsanirmawai. Tura ni aishri jakamtai Chíkich aishmanjai Páchitsuk nuatnakminiaiti tura nuikia tsanirmatsui.</VERS>
      <VERS vnumber="4">Núnisrumek atumsha, yatsuru, Kristu Ayashí muchitmari ajasu asarum akupkamu emettachmin jaka aintsarum ajasuitrume. Túrakrum Krístujai nuatnaikiatin aintsarum ankantaitrume. Niisha jakamunmaya nantakniuiti. Yamaikia Krístunu ajasu asar Niijiai tsaninkiar Yus wakeramu pénker Túratniuitji.</VERS>
      <VERS vnumber="5">Yaunchu wakerutai umirniuyaj nui akupkamu Enentáimtusar nuna nankaamas yajauchia nu wakerimji tura Jákatniunam juramkimji.</VERS>
      <VERS vnumber="6">Antsu yamaikia akupkamu emettachmin jaka asar ankant ajasuitji. Túrunar akupkamu yaunchu aarma nu iniaisar yamaikia Yusa Wakaníjiai Tsaníakur yamaram iwiaakmajai pénker wekasamniaitji.</VERS>
      <VERS vnumber="7"> Núnisaitkiuinkia "Akupkamu yajauchiiti" titiajiash? Atsá. Warí, akupkamuka tunaan ti paant awajeawai. Akupkamu "Chikichna wakerukaip" Táchakuinkia wakerukchaajai.</VERS>
      <VERS vnumber="8">Tura nu akupkamun Enentáimtakui winia Enentáirui Tunáa ana nu Ashí yajauchin ti wakerumtikrimiayi. Kame akupkamu atsakui tunaan ti Enentáimtichaintjai.</VERS>
      <VERS vnumber="9">Yaunchu akupkamun nékachkun Nánkamsanak Enentáimniuyajai. Tura akupkamun nekaan tunaan nekaamjai tura jaka aintsanak ajasjai.</VERS>
      <VERS vnumber="10">Tuma asamtai akupkamujai pénker wekasatniuitiatan umirkatniun tujintiakui aya Jákatniunam jurukni.</VERS>
      <VERS vnumber="11">Kame Tunáa wakerutainkia nu akupkamujai anankrua pénker iwiaaku pujustinian surutsuk nu akupkamujai Jákatniunam jurukmiayi.</VERS>
      <VERS vnumber="12">Tuma asamtai akupkamuka Yusna asa ti penkeraiti. Yajauchichuiti.</VERS>
      <VERS vnumber="13">Nuikia pénkera nu Jákatniunam Júrawak? Atsá. Antsu Tunáa wakeruktin Jákatniunam jurukmiayi. Nuna tura asa Tunáa Imiá yajauchia nu nekaamniaiti. Tura Tunáa wakerutai pénker akupkamujai Jákatniunam jurukmiatai, nujai Yus "Tunáa wakerutai Imiá yajauchiiti" tusa paant awajsamiayi.</VERS>
      <VERS vnumber="14"> Akupkamuka Yúsnaiti. Nu paant nékaji. Antsu wikia ayashna nuna wakerakun tunaan umireajai.</VERS>
      <VERS vnumber="15">Kame Túrajna nuna itiurchat Enentáimtajai. Pénker Túratniun wakeraj nuna Túratsjai. Antsu nakitiaj nuna nekaska Túriniaitjai.</VERS>
      <VERS vnumber="16">Akupkamu pénkeran nekaan umirkatniun wakerajai. Túrayatnak umirchaitjai.</VERS>
      <VERS vnumber="17">Tuma asamtai Wíchaitjai tunaan wakerakun Túrajna nuka. Antsu winia Enentáirui Tunáa wakerutai Pujá asa nu Túrumtikriniaiti.</VERS>
      <VERS vnumber="18">Yaunchu Enentáimtai winia Enentáirui pujana nu penké yajauchiiti. Nuna ti paant nékajai. Tuma asamtai pénker Túratniun wakerayatnak penké tujintiajai.</VERS>
      <VERS vnumber="19">Pénker Túratniun wakerayatnak Túratsjai. Antsu tunaan nakitiaj nuna Túrajai.</VERS>
      <VERS vnumber="20">Nu asamtai nakitiaj nuna Túrakun Wíchaitjai antsu winia Enentáirui Tunáa wakerutai pujana nu Túriniaiti.</VERS>
      <VERS vnumber="21">Júnisaiti. Pénker Túratniun wakerakun aya tunaan ínkiuajai.</VERS>
      <VERS vnumber="22">Nekas Enentáijiai Yusa akupkamurin wakerajai.</VERS>
      <VERS vnumber="23">Tumai yaunchu Enentáimtai winia Enentáirui pujurtak nupettawai tura nekas wakeraj nuna akirturui.</VERS>
      <VERS vnumber="24">Maa, ti waitiajai. Jú ayash wakeramujai Jákatniunmaya yaki uwemtikrurat?</VERS>
      <VERS vnumber="25">Yuska ii Uuntri Jesukrístujai Túrutmamniaitji. Tuma asamtai Yúsan ti yuminkiajai. Ayu. Winia Enentáirjai Yus akupkamun umirniuitjai. Antsu winia ayashrujai tunaan umireajai.</VERS>
    </CHAPTER>
    <CHAPTER cnumber="8">
      <VERS vnumber="1"> Jesukrístujai tsaninkiarun Yuska "tunaan Túrawar Jákatniunam wémin ainiawai" tatsui. Nu shuar ni ayashi wakerana nuna umirtsuk Yusa Wakaní wakerana nuna umirainiawai.</VERS>
      <VERS vnumber="2">Jesukrístujai tsaninkiu asakrin Yusa Wakaní nekas iwiaaku awajtamsaitji. Tuma asamtai Tunáa Túratniunmaya tura Jákatniunmayasha ankant ajasuitji.</VERS>
      <VERS vnumber="3">Ayash wakerutainkia, wi akupkamun Enentáimtakui, nuna nankaamas tunaan wakerumtikrimiayi. Tuma asamtai akupkamuka Yáinkiachminiuyi. Antsu akupkamu tujinkiamia nuna Yus Túraiti. Ni Uchirín ayashtin awajas tunaan jarukat tusa akupkamiayi. Tura nujai ayash Tunáa wakeramun nupetkamiayi.</VERS>
      <VERS vnumber="4">Túramtai ii yamaikia ayash wakerana nu umirtsuk tura Yusa Wakaní wakeramu Túrar akupkamu tana nu umirniuitji.</VERS>
      <VERS vnumber="5">Ayash wakeramun umirainia nu, ayashnia nunak Enentáimtuiniawai. Antsu Yusa Wakaní wakeramun Páchinia nuka Yúsnan Enentáimtuiniawai.</VERS>
      <VERS vnumber="6">Ayashnia nuna Enentáimtuinia Nú shuar Jákatniunam wénawai. Antsu Yúsnan Enentáimtuinia nuka Yusjai shiir nawamnaikiar tuke pujusartatui.</VERS>
      <VERS vnumber="7">Aya ayash wakeramun Enentáimtuinia Nú shuar Yusa nemasri ainiawai. Yus akupeamun nakitiainia ásar ni taman umirkatniun penké jeainiatsui.</VERS>
      <VERS vnumber="8">Tuma asamtai shuar ni Ayashí wakeramuri warareakka Yúsan shiir awajsachminiaiti.</VERS>
      <VERS vnumber="9">Tura átumka ayash wakeramu umirtsuk tura Yusa Wakaní pujurtamkurmin ni wakeramu Enentáimtiniaitrume. Ashí shuar Krísturtin ainia nu ni Wakanin takaku ainiawai. Takakchaitkiunka nuikia Krístunuchuiti.</VERS>
      <VERS vnumber="10"> Tura Kristu atumin pujurtamkurminkia Atumí ayashi tunaajai jakamnia ain Yus "pénkeraitme" Túramu asamtai Atumí Wakanínkia nekas tuke iwiaakuiti.</VERS>
      <VERS vnumber="11">Yus Jesukrístun jakan iniantkimiayi. Tuma asamtai ni Wakaní Atumí Enentáin pujurtamkurminkia Jesusan iniantkimia Núnisan nu Wakanjai yamaram iwiaakmajai iniantamkittiarme.</VERS>
      <VERS vnumber="12">Tuma asamtai, yatsuru, ayash wakeramu penké umirkashtiniaitji.</VERS>
      <VERS vnumber="13">Ayash wakeramu umirniuitkiurmeka jakattarme. Antsu Yusa Wakaní pujurtamkurmin ayash wakeramu nupetkarmeka pénker wekasarum nekas iwiaaku átatrume.</VERS>
      <VERS vnumber="14">Ashí shuar Yusa Wakaní timiajai métek wekainia nu, nu shuar nekas Yusa Uchirínti.</VERS>
      <VERS vnumber="15">Yusa Wakaní iin pujurtamkurin Yusa Uchirí ajasar sapijmiatsuk Yusai weamkar "Aparú" Tímimniaitji.</VERS>
      <VERS vnumber="16">Nu Wakan "nekas Yusa Uchirínme" ii Enentáin Túramji.</VERS>
      <VERS vnumber="17"> Tura ni Uchirí ajasu asakrin Yus Tímia Núnisan Ashí Níiniun suramsattaji. Krístun Ashí susattana Núnisan incha suramsattaji. Yamái Krístunu takaakur Wáitiakrikia ukunam Krístujai métek ti shiir awajnastatji.</VERS>
      <VERS vnumber="18">Maa, Yamái ti Wáitiakrisha ukunmanka nayaimpiniam ti shiir pujakur nu Wáitsamu kajinmatkittiaji.</VERS>
      <VERS vnumber="19">Tsawant jeamtai Yus Ashí ni shuarin Niijiai métek ti shiir awajsartatui. Nuin nekas Yusa Uchirí ainia nu ti paant nekanattawai. Nu tsawantan Wáinkiatniun Ashí Yus najanamu írunna nu ti Nákainiawai.</VERS>
      <VERS vnumber="20">Ashí Yus najanamia nuna Yámankamtaik ti pénker najanamiayi. Túrasha yajauch ajasmiayi. Nusha Ní neaskeka Túrunachmiayi. Antsu Yus ukunam ataksha iwiarnartin Atí tusa Tunáa wayamunam yajauch ajasat tusa tsankatkamiayi. Tuma asamtai iwiarnartin tsawantan Nákawai.</VERS>
      <VERS vnumber="21">Nu tsawantai Ashí Yus najanamu emesnartinniumia uwemprartatui. Tura Ashí Yus najanamuka shuar Yusa Uchirí ajasarua nujai métek shiir awajnasar ankant ajasartatui.</VERS>
      <VERS vnumber="22">Yamaisha Ashí Yus najanamu ainia nu, nuwa jatema Wáitia nunis ti Wáitiainiawai.</VERS>
      <VERS vnumber="23">Yus najanamuka Ashí Wáitiainiawai. Iisha Yusa Wakaní takakiatar ti Wáitiaji. Tura Yusa Wakaní takakkur Ashí Yus suramsattajnia nu nékaji achiktin. Tuma asar nekas Yusa Uchirí paant awajnastin tsawant Nákaji. Nuisha ii Ayashísha ankant awajnastatui.</VERS>
      <VERS vnumber="24">Nu tuke Enentáimtuki wéakur takamtsuk uwemprattaji. Yamái nu Wáinchiatar tuke Nákaji. Warí, Wáinjinia nu Nákajik?</VERS>
      <VERS vnumber="25">Tuma asar tuke waincha asar katsuntrar Nákaji.</VERS>
      <VERS vnumber="26"> Nu arantcha ii kakarmachu nekapeakrin Yusa Wakaní Yáinmaji. Kame Yus áujsatniusha nékachkurin iin Yáinmaji. Warí seattaj~i tura itiur seatjik? Nu nékatsji. Tura itiurchat pujakur ti Wáitiakrincha Yusa Wakaní iin áujturmaji.</VERS>
      <VERS vnumber="27">Tura Yus ii Enentáin Enentáimtaj nuna nékaiti. Tuma asa ni shuari asakrin ni Wakaní ni wakeramujai métek seatramkurin ántawai.</VERS>
      <VERS vnumber="28">Yus anea asakrin Ashí nankaatamjinia nujai Yus pujurtamji. Tura nujai pénker awajtamji. Nu paant nékaji. Tura Ni wakerimia Núnisan Ní shuar awajtamsaitji.</VERS>
      <VERS vnumber="29"> Yámankamtaiknumia iin nekarmak ni Uchirí Jesukrístujai métek ajasat tusa achirmakmiaji. Nujai Yusa Uchirí Untsurí ajasji. Tura Kristu ii iwiairinti.</VERS>
      <VERS vnumber="30">Tura Yus achikmia nuna Niiniu awajsamiayi. Tura nu shuaran "pénkeraitrume" Tímiayi. Tura ti shiir awajsamiayi.</VERS>
      <VERS vnumber="31"> Wats, nuikia Yus iin Yáinmakrin yaki iin nupettamkattaj~i?</VERS>
      <VERS vnumber="32">Ni Uchiríncha suritramkachmiaji antsu iin jarutramkat tusa akupturmakmiaji. Tura asa ni Uchiríjiai métek ti shiira nuna Ashí suramsashtatjik.</VERS>
      <VERS vnumber="33">Yus achikmia Nú shuaran yaki sumamtikiat? Yus Apaka "pénkeraitrume" tiniu asa penké Túrashtatui.</VERS>
      <VERS vnumber="34">Tura yaki "jinium Apenáti" titi? Warí, Kristu penké Túrashtatui. Antsu nu shuaran jarukmiayi. Tura nantaki Yusa untsuurini ekemas iin áujturmaji.</VERS>
      <VERS vnumber="35">Kristu ti anenma asakrin iin akantamkitin atsawai. Wáitiakrisha, itiurchat ínkiuakrisha, shuar aintramkurnisha, tsukamakrisha, entsatai atsakuisha, Tsúumainjaisha, tura mantamnakrisha, nujai "Kristu anentsui" Tíchamniaitji. Nuka Kristu anenkrattairiya akantamkitin jeatsui.</VERS>
      <VERS vnumber="36">Yus-Papniumsha Júnis aarmaiti: "Amée-shuar asar tuke mantamnatin pujaji. Murik Máatniua aintsan Enentáimturmaji." Tu aarmaiti.</VERS>
      <VERS vnumber="37">Tuma ain Kristu iin anenma asakrin Niijiai ti nupetmakuitji.</VERS>
      <VERS vnumber="38">Kristu anenkrattairiya akantamkitin penké atsawai. Nuna ti paant nékajai. Jákatniusha, iwiaakmasha, nayaimpinmaya suntarsha, Ashí nayaimpinmasha tura nunkanmasha akupin ainia nusha, Yamái írunna nusha, ukunam átatna nusha,</VERS>
      <VERS vnumber="39">Yakí írunna nusha, Nunká írunna nusha, kame Ashí Yus najanmu írunna nusha Yusa anenkrattairiya penké akantamkichminiaitji. Yusa anenkrattaisha ii Uuntri Jesukrístu Túrunamujai paant wainji.</VERS>
    </CHAPTER>
    <CHAPTER cnumber="9">
      <VERS vnumber="1"> Yamái Tájana nu Kristu shuari asan Imiá nekasan Wáitrutsuk Tájai. Winia Enentáirsha tura Yusa Wakanísha "nekas tawai" turutainiawai.</VERS>
      <VERS vnumber="2">Israer-shuaran waitnentakun ti kuntuts Enentáimjai.</VERS>
      <VERS vnumber="3">Wíishuar ainiakui Krístunmaya kanakin yuminnaraintjai nujai Wíishuaran Yáinminiaitkiunka.</VERS>
      <VERS vnumber="4">Israer Weeá shuar ainiawai. Tura ni Uchiría ainis Yus achikiaruiti. Yusa wincharisha niijiai pujumiayi. Yaunchu Chicham ni weatrijiai iwiaramuncha tura Muisais akupkamuncha susamiayi. Tura Yusa Jeen Niin shiir awajsatniun jintintiamiayi. Tura ukunam shiir tsankatkattana nunasha ujakmiayi.</VERS>
      <VERS vnumber="5">Ni Weatríin Yúsan ti pénker Enentáimtin irunmiayi. Krístusha aents ajas Nú shuarnum akiiniamiayi. Krístuka Uunt Yus asa tura Ashí akupin asa Ninki tuke shiir Awájnastí. Núnisan Atí.</VERS>
      <VERS vnumber="6"> Kame Yus Ashí Nii timia nuna Israer-shuaran Súsachmataisha nujai "Yus timia nu uminkiachuiti" Tíchamniaiti. Antsu junis Enentáimpratniuiti: Ashí Israer Weeá ainiayatan Yusjai iismaka Ashí nekas Israer-shuar ainiatsui.</VERS>
      <VERS vnumber="7">Núnisan Apraám Weeá shuarsha Ashí nekas ni shuar ainiatsui. Iis, Yus Apraáman Tímiayi "Aya Isak pampanma amee shuarum ártatui."</VERS>
      <VERS vnumber="8">Nujai Páantaiti. Shuar aya Apraam Weeá akiinia asa Yus timian Wáinkiashtiniaiti. Antsu Yus timiajai métek akiinia nu nekas Apraám Weeá shuar ainiak Yus timian wainkiattawai.</VERS>
      <VERS vnumber="9">Kame Yus Apraáman Tímia nu Júiti: "Tsawant jeamtai jeartiatjame, tura ame nuwem Sara uchin takustatui." Tu Tímiayi.</VERS>
      <VERS vnumber="10">Nu arantcha, ii weatri Isaka nuwe Ripikia jimiampramiayi.</VERS>
      <VERS vnumber="11">
      </VERS>
      <VERS vnumber="12">
      </VERS>
      <VERS vnumber="13">Nu uchisha akiiniainiatsain pénkernasha tura yajauchincha Túruiniatsain Yus Ripikian Tímiayi: "Iwiairia nu ni patain umirkattawai." Ataksha Núnisan Yus ni Papiriin chichak "Jakupan aneakun Esaun nakitramjai" Tímiayi. Nujainkia Páantaiti. Yus wakerak aya ni Enentáijiain shuaran achikminiaiti. Nu shuar Túrunamu Enentáimtutsuk Túramniaiti.</VERS>
      <VERS vnumber="14"> Túriniaitkiui "Yus pénkerchaiti" titiajiash? Atsá.</VERS>
      <VERS vnumber="15">Yus Muisaisan Júnis Tímiayi: "Wi wakerajna nunak waitnentrattajai."</VERS>
      <VERS vnumber="16">Tuma asamtai shuar ti wakerakuisha tura kakaram takaakuisha aya nujai Yus waitnentatsui. Antsu aya Ní Enentáijiain wakerak waitnentawai.</VERS>
      <VERS vnumber="17">Ataksha Yus-Papininum tawai "Yus Ejiptu nunka akupniurin Tímiayi "Amijiai Ashí nunkanam winia kakarmarun nekaawarat tusan uunt akupniun awajsamjame" Tímiayi" tawai.</VERS>
      <VERS vnumber="18">Tuma asamtai Yus Nii wakera nuna waitnentawai. Túrasha Ejiptu akupniurin Túramia Núnisan Nii wakera Nú shuaran Enentáin Kátsuram awajtawai.</VERS>
      <VERS vnumber="19">Tura "Núnisaitkiuinkia urukamtai shuaran Yus Súmamtikia? turutchatapash. Nii wakerakuinkia itiurkattajik?" turutchatapash.</VERS>
      <VERS vnumber="20">Warí, aents asam Yusjai tunaiminkiaitiam? Nuwa pininkian Nájankui Núweka "urukamtai Júnis najatam?" Tíminkiait.</VERS>
      <VERS vnumber="21">Nuwa wakerakka nu nuwejai amamkuncha tura yukunnasha Nusháa takakmastinian mai najanachminkait.</VERS>
      <VERS vnumber="22">Yajauch shuar ti Asutiátin ainiak emesnartinnium wétin ainiawai. Yus nu shuaran Asutiá ni kakarmarin iniaktustaj tayat ti katsuntramiayi.</VERS>
      <VERS vnumber="23">Tura katsunteak ni anenkrattairin iniakmasmiayi. Nú arant nuikia iin waitnentramak Shíir enentaijiai pénker awajtamkur ni anenkrattairi ti paantchakait. Nekas Shíir enentaijiai pénker ajasat tusa yaunchu iwiartampramiaji.</VERS>
      <VERS vnumber="24">Tura incha, Israer-shuarnumiasha Israer-shuarchanumiasha, ni shuari ajasat tusa achirmakmiaji.</VERS>
      <VERS vnumber="25"> Núnisan yaunchu Yúsnan etserin Useas Yus-Papinium tawai: "Wíishuarchan Wíishuar awajsattajai. Aneachmancha aneamu awajsattajai.</VERS>
      <VERS vnumber="26">Tura Yus "Wíishuarchaitrume" Tímia Nú shuaran "Nekas iwiaaku Yusa Uchiríniuitrume" ukunam Títiatui." Tu aarmaiti.</VERS>
      <VERS vnumber="27">Antsu Isayas Israer-shuaran Páchis Tímiayi: "Israer Weeá ti nankaamas Untsurí ainiayat penké ishichik uwemprartatui.</VERS>
      <VERS vnumber="28">Kame Yus yajauchin akupkataj timia nuna takamtsuk Wárik umiktatui."</VERS>
      <VERS vnumber="29">Núnisan Isayas ataksha tawai: "Ashí akupeana Nú Yus iin waitnentramachkurninkia Sutuma péprusha Kumura péprusha takamtsuk Jákarmia Núnisan Jákaaji."</VERS>
      <VERS vnumber="30"> Wátsek, Israer-shuarcha, Yus iisam ni Túramurijiai "pénkeraitji" tu Enentáimtumainiachunak, Yuska, Nii Enentáimtusam,"pénkeraitrume" Tímiayi.</VERS>
      <VERS vnumber="31">Antsu Israer-shuarka pénker akupkamun umiktinian wakeruiniayatan tujintiainiakui nujai pénker ajastinian tujinkiarmiayi.</VERS>
      <VERS vnumber="32">Urukamtai tujinkiarma? Yúsan Enentáimtutsuk aya ni pénker Túramujai pénker ajastinian Enentáimtuiniak tujinkiarmiayi. Krístun Enentáimtustinian nakitiainiak shuar kankapen awankemtuktinia Núnisan iniararmai.</VERS>
      <VERS vnumber="33">Tura kaya tukumkar iniarchamniakait. Nu asamtai Yus-Papinium Krístun pachis Tímiayi: ""Seun péprunam kayan ikiuajai, tawai Yus. Nu kayanam Israer-shuar tukumkar iniarartatui. Antsu Niin shiir Enentáimtuinia Nú shuar natsaarchartatui" tawai." Tu aarmaiti.</VERS>
    </CHAPTER>
    <CHAPTER cnumber="10">
      <VERS vnumber="1"> Yatsuru, Israer-shuar uwemprarat tusan ti wakerakun Yúsan áujtajai.</VERS>
      <VERS vnumber="2">Maa, uwempratniun nékachiatan Yúsan shiir awajsatniun ti wakeruiniawai.</VERS>
      <VERS vnumber="3">Túmaitiat Shuáran Yus pénker awajsatniun nékachu ásar aya ni pénker Túramujain pénker ajastinian wakeruiniawai. Tuma ásar Yus pénker Enentáimtamujai pénker ajastinian jeacharai.</VERS>
      <VERS vnumber="4">Aya Kristu Enentáimtamujai pénker ajastin asamtai akupkamu umirkatniujai pénker ajastin ántraiti.</VERS>
      <VERS vnumber="5">Akupkamujai pénker ajastinian pachis Muisais Tímiayi: "Nuna takamtsuk umirniuka nujai pénker pujustatui." Tu aarmaiti.</VERS>
      <VERS vnumber="6">Antsu Krístun Enentáimtus pénker pujustinian pachis shuar juna Tíminiaiti: "Ti itiurchata ainis "Yaki nayaimpiniam waka Krístun itiarat~i?" tiirap," tawai.</VERS>
      <VERS vnumber="7">Tura Yaki jakamunam we Krístun iniantkit?" tiirap" tawai.</VERS>
      <VERS vnumber="8">Tura junasha tawai: "Yus-Chicham Yúpichuch umirkamniaiti. Aya Enentáimjai Enentáimtakum wenumjai ujaktiniaitme." Nu Chicham "Yus Enentáimtustiniaiti" tawai. Nu Chicham tuke étsereaj Núiti.</VERS>
      <VERS vnumber="9">Yus Jesusan jakan iniantkimia nu Enentáimtakum tura wenumjai "Jesus winia Uuntruiti" takum uwemprattame.</VERS>
      <VERS vnumber="10">Kame Kristu Enentáimtakmin Yus "pénkeraitme" turamtatui Nuyá wenumjai "Jesukrístun Enentáimtajai" Tákum uwemprattame.</VERS>
      <VERS vnumber="11">Ataksha Yus-Papinium tawai: "Niin shiir Enentáimtuinia Nú shuar natsaarchartatui."</VERS>
      <VERS vnumber="12"> Tuma asamtai Ashí shuar, Israertisha Israerchasha, mai metek Yúsan shiir Enentáimtuinia nuna Yus ti aneak Ashí pénkeran Súawai. Tura Ashí métek ni Uuntrinti.</VERS>
      <VERS vnumber="13">Nu arantcha "Ashí shuar Uuntan áujea nu uwemprattawai" Yáunchu Krístunun tu aatramuiti.</VERS>
      <VERS vnumber="14">Tura Krístun Enentáimtuiniachusha itiurak Niin áujsarat? Tura Krístun nékainiachusha itiurak Niin Enentáimtusarat? Tura Yus-Chicham ujaachmasha itiurak nekaawarat? Shuar Yus-Chichaman ujaktiniaiti.</VERS>
      <VERS vnumber="15">Tura akupkachmasha itiurak Yus-Chichaman ujakarat? Tura shuar Yus-Chichaman etserkataj tusa wéana nuna Yus-Papinium tawai: "Shuar Yusa Shiir Chichamen etserki weana nu ti Shíirchakait."</VERS>
      <VERS vnumber="16">Tura Ashí shuar uwempratin chichaman ántuiniayatan umirainiatsui. Isayassha yaunchu aak Tímiayi: "Uuntá, yaki ii étserman antukaruit?"</VERS>
      <VERS vnumber="17">Paantchakáit. Kristu Túramu ujakam antuktiniaiti. Tura antukar Krístun shiir Enentáimtustiniaiti.</VERS>
      <VERS vnumber="18">Tura Israer-shuar Yus-Chichaman antukcharu ásaran Yúsan Enentáimtuscharma? Atsá. Warí, Yus-Papí tawai: "Ashí nunkanam ni chichame antunkaiti."</VERS>
      <VERS vnumber="19">Tura "Israer-shuar nu chichaman antukariat paant nekaawarmaashi?" inintrusminiaiti. Tura nekas nekaawarmai. Tuma asamtai Muisais tawai: "Israer-shuarchan nékachu ainiana nuna shiir awajeakun akajkattajrume."</VERS>
      <VERS vnumber="20">Nuyá Isayas ashamtsuk aarmiayi: "Eatkacharua nu Wáitkiarmiayi. Inintruiniatsain wantintiukmiajai."</VERS>
      <VERS vnumber="21">Tura Israer-shuaran áujmatuk Tímiayi: "Tuke iniaitsuk Winin winiarti tusan nu shuaran Untsúajai. Tura nakitrurar umirtuiniatsui."</VERS>
    </CHAPTER>
    <CHAPTER cnumber="11">
      <VERS vnumber="1"> Tura Israer-shuar Yúsan umiiniachkui Yus niin iniaisaashit? Pénkea. Warí, wi Israer-shuarchakaitiaj. Wi Apraámsha tura Pinjamin Weeá akiiniachukaitiaj.</VERS>
      <VERS vnumber="2">Yámankamtaikniumia Yus Israer-shuaran ni shuar arti tusa achikiu asa yamaikia iniaisashtatui. Ti yaunchu Yúsnan etserin Erías Israer-shuaran pachis Yúsan áujtak Tímiayi:</VERS>
      <VERS vnumber="3">"Uuntrú, naman awasar Yus Sútaincha mash saakiarai. Aminiun etserniuncha mash Máawarai. Tura wiki juakjai. Tura winiasha "mantuatai" turutainiawai." Tu áujsamiayi.</VERS>
      <VERS vnumber="4">Tura Yus ayak Tímiayi "Siati mir (7000) aishmankan Israer-shuarnumia apujtumsaruitjai. Nu shuar ántar-yus Páaran tikishmatrachu ainiawai" Tímiayi Yus.</VERS>
      <VERS vnumber="5">Núnisan yamaisha Yus ti waitnentainia asa Ashí Israer-shuarnumia ni shuarin achikiuiti.</VERS>
      <VERS vnumber="6">Yus ni Enentáijiain waitnentak Túraiti. Nú shuar pénker tura asamtai waitnentatsui. Yus aya pénkernak waitnentakka nuikia waitnenkratchainti.</VERS>
      <VERS vnumber="7">Ayu. Nuikia Ashí Israer-shuar pénkeran eakaru ain aya Yus achikmia Nú shuar wainkiarmiayi. Antsu ni achikchamuka nuna nankaamas nekaachmin ajasar kusurua Núnin awajnasarmiayi.</VERS>
      <VERS vnumber="8">Yus-Chichamsha Núnisan tawai: "Yus Enentáimchatai Enentáin Súsarmiayi. Wáinmashtai jiincha tura ántushtai Kuíshniasha Súsarmiayi. Yamaisha Núniskete."</VERS>
      <VERS vnumber="9">Tawitcha yaunchu aak Tímiayi: "Tuke Tunáa Túrin ásar namperan najanainiaksha achinkiar ti Asutniáwarti.</VERS>
      <VERS vnumber="10">Ni Enentáin kusurarti tura wainmakcharti. Itiurchat ana nusha, Káarak kijinia aintsan, tuke Aentskatá." Tu aarmiayi.</VERS>
      <VERS vnumber="11">Watsek, Israer-shuar Kayá tukumkar tuke iniaararuk ainia? Atsá. Antsu Israer-shuar umirkachmajai Israer-shuarcha yamaikia uwempratin jeainiawai. Nujai Israer-shuarsha nujai métek uwempratniun Enentáimsartatui.</VERS>
      <VERS vnumber="12">Israer-shuar umirkachmajai Ashí shuar, Israercha ainia nusha, uwempramnia ajasarmiayi. Nuna nankaamas Israer-shuar atak Yúsan Enentáimtuiniak uwemprarmatai nujai Ashí shuar ti penker ajasartatui.</VERS>
      <VERS vnumber="13">Israer-shuarchatirmea, atumin uwempratin chichaman etserkatniun Yus akupkamu asan nu takatan ti takaajai.</VERS>
      <VERS vnumber="14">Nuna Túrakun átum uwemprarmena Núnisan niisha, Wíishuar ainia nu, nuna iisar uwemprarat tusan wakerajai.</VERS>
      <VERS vnumber="15">Kame Israer-shuaran iniaisamujai Ashí shuar Yusjai shiir nawamnaikiarmatainkia nuikia atak niin achikmajai jakamunmaya nantaktinia aintsan ti shiir átatui.</VERS>
      <VERS vnumber="16">Emka apatuk ana nu Yus Súakur yuminsamuitkiunka nuikia Ashí apatkunam Yus yuminsamuiti. Núnisan Numí kankapé pénkeraitkiunka numi takamtsuk pénkeraiti.</VERS>
      <VERS vnumber="17">Yuska Chíkich Chíkich Israer-shuaran, Numí kanawen tsupik ajapniua ainis, iniaisamiayi. Tura Nuyá atumin Niisháa numinmaya árumnin nu numiniam anujtamkamarme. Nujai pénker numijiai Tsanínkrum nu kakarmajai iwiaakrume.</VERS>
      <VERS vnumber="18">Tura kanawe tsupikmajai nankaamantu Enentáimtumasaip. Warí, ame kakarmarmijiai numi wajatsui antsu ni kakarmarijiai iwiaakme.</VERS>
      <VERS vnumber="19">"Túrasha wi anujnaktinian kanawen tsupikchamka" Tíchainmeash.</VERS>
      <VERS vnumber="20">Nekasaiti, Túmaitiat niisha Yúsan Enentáimtuiniachu ásar tsupinkiarmiayi. Atumsha aya Yus nekas Enentáimta asam anujnakuitme. Tuma asamtai nankaamantu Enentáimtumatsuk aya anearta.</VERS>
      <VERS vnumber="21">Yus nekas kanawe pénkercha Túrawarun tsupikkia Páchitsuk amincha tsupirmakchamniakait.</VERS>
      <VERS vnumber="22">Iista, Yus atumjai ti Tsánkaiti tura Israer-shuar umichua nuna ti wari asutiaiti. Tura pénker Wáinmamkata. Yus tuke nekas Enentáimtachkurminkia atumniasha Páchitsuk tsupirmaktatrume.</VERS>
      <VERS vnumber="23">Núnisan Israer-shuar ataksha Yúsan Enentáimtuiniakui Páchitsuk ataksha anujkachminkait. Nekas Túrattawai.</VERS>
      <VERS vnumber="24">Túram Israer-shuarcha asam Niisháa numinmaya tsupikiar penké numiniam anujnakuitrume. Nuna tura asa nekas ni kanawe tsupikia ajapamun Páchitsuk atak anujkamniaiti.</VERS>
      <VERS vnumber="25">Yatsurú, nankaamantu Enentáimtumarairum tusan yaunchu nekaachman ujaajrume. Júiti: Israer-shuarnumianka Chíkich Chíkich Yúsan nekas Enentáimtustinian nakitiainiawai. Tura aya Israer-shuarchasha Yus-shuar ajasarat tusa Túrunamiayi.</VERS>
      <VERS vnumber="26">Tura Israer-shuarchasha ti Untsurí Yus-shuar ajasarmatai Nuyá Israer-shuarsha Ashí uwemprartatui. Tuma asamtai Yus-Papí tawai: "Seúnnumia Uwemtikkiartin Tátatui. Israernumia tunaan Asakátrattawai.</VERS>
      <VERS vnumber="27">Jú Chichamnasha niijiai najanattajai: ni tunaarin asakturtatjai."</VERS>
      <VERS vnumber="28">Uwempratin chicham atumsha nekaatarum tusa Israer-shuaran Yus ni nemasri awajsaruiti. Tura yaunchu ni weatrin achikiu asa nincha tuke anenawai.</VERS>
      <VERS vnumber="29">Kame Yus Amáa nuna ataksha ataatsui. Shuáran achiksha atak iniaiyatsui.</VERS>
      <VERS vnumber="30">Atumka yaunchu Yus umirchauyarme. Tura yamaikia Israer-shuar umirainiachkui Yus atumin waitnentramarme.</VERS>
      <VERS vnumber="31">Núnisan nii yamaikia Yúsan umirainiatsui. Tura atumin waitnentrampramarum Núnisan nincha waitnentrattawai.</VERS>
      <VERS vnumber="32">Nujai Ashí métek sumamtikiak métek waitnentrar uwemtikrattawai.</VERS>
      <VERS vnumber="33"> Maa, Yus Imiá shiirchakait. Tí nekachukait. Ni Túramu penké nekaachminiaitji.</VERS>
      <VERS vnumber="34">"Uunt Yus Enentáimmian yaki neka? Tura ya Niin unuiniaruit.</VERS>
      <VERS vnumber="35">Yaki Niin pénkeran susa shiira nujai yapajniuit?" Tu aarmaiti.</VERS>
      <VERS vnumber="36">Ashí najanamu ainia nu Yus najanamu ainiak Niiniu ainiawai. Tura Niin shiir awajsatniun najanawarma ainiawai. Yus tuke iniaitsuk shiir Awájnástí. Núnisan Atí.</VERS>
    </CHAPTER>
    <CHAPTER cnumber="12">
      <VERS vnumber="1"> Atumsha Yus-shuar árumna nu, atumek Yusai surumaktarum. Yus ti anenma asakrumin nuna seajrume. Yaunchu Israer-shuar ni waakarin maa Yúsan suu ármiayi. Atumsha Núnisrumek iwiaaku árumna nuin Nii Túrutataj taku Túrutati tusarum tuke Enentáijiai Yusai tsankamaktarum. Yusai iisam ti shiir Atí tusarum Túratarum. Nu Túrakrumka Pátatkechu antsu ti nekas Enentáimjai Yus shiir awajin átatrume.</VERS>
      <VERS vnumber="2">Chíkich shuar aya Jú nunkanmaya ana nuna Enentáimtusar wekainiawai. Tura átumka nu Túrawairap. Antsu Yus winia Enentáimmiarun yapajtiurat tusarum tsankatkatarum. Nu Túrakrumka Yus wakera nu nekaattarme. Ni wakeramusha yajauchichuiti antsu Imiá nekas pénkeraiti.</VERS>
      <VERS vnumber="3">Yus winia waitnentrak akatar akuptuku asamtai juna Tájarme. Atumek Wíkitiajtai tu Enentáimtumatsuk jeamna nujai métek Enentáimtumasta. Yus Enentáimta asakmin takastinian suramsana nujai apatkam nekaamata.</VERS>
      <VERS vnumber="4">Ii ayashi chikichkiitiat ii muchitmari Untsuríinti. Tura métekrak Muchitiáiniatsui.</VERS>
      <VERS vnumber="5">Núnisrik iisha, Yus-shuarti, Ayashí muchitmariya aintsarik Untsuríitiatar chikichik ayashtinia aintsar takaaji. Nusha Krístujai tsaninkiu asar aitkiamuitji. Túramu asar nuamtak atsumnaiyaji.</VERS>
      <VERS vnumber="6">Ii Túratniun Yus Nusháa Nusháa Súramji Nii wakera nujai métek. Wats, Yus ámin suramsamna nu Túratniuitme. Yus ni chichamen etserkatniun suramsaitkiuinkia Yus Enentáimtakum unuimiarmam nujai métek etserkata.</VERS>
      <VERS vnumber="7">Chíkich shuar Yáintinian Yus suramsaitkiuinkia nekas Enentáimjai Yáintá. Unuiniartiniaitkiumka yawetsuk unuiniarta.</VERS>
      <VERS vnumber="8">Chíkich shuar Ikiakártiniaitkiumka nekas pénker Ikiakárta. Súsatniuitkiumka shiir Enentáijiai ementutsuk Súsarta. Shuaran Wáinin Atí tusa Yus apujtamsaitkiuinkia ti Enentáimsam Túratá. Tura shuar itiurchat pujuinia nu Yáintinian Yus suramsaitkiuinkia shiir Enentáimsam Túratá.</VERS>
      <VERS vnumber="9">Nekas Enentáijiai mai anenai ajatarum. Yajauch nakitrarum pénkera nu Túratarum.</VERS>
      <VERS vnumber="10">Nuamtak yachi asarum Núnisrum mai anenai ajatarum. Chíkich wijiai nankaamas uuntaiti tu Enentáimtunaistarum.</VERS>
      <VERS vnumber="11">Nakittsuk kakaram ajasrum Ashí Enentáimjai ii Uuntri wakera nu Túratarum.</VERS>
      <VERS vnumber="12">Ukunam Yus tsankatramkattajnia nu Enentáimtusrum warastarum. Wáitiakrumsha katsuntratarum. Tuke iniaitsuk Ashí Túrunamujai Yus áujsatarum.</VERS>
      <VERS vnumber="13">Yus-shuar atsumainia nujai Yáintarum. Irarsha pénker itiaatarum.</VERS>
      <VERS vnumber="14">Yajauch awajtamainia nu shiir awajsatarum. Yus yajauch yumintsuk nu shuaran pénker Túrawarat tusarum seattiarum.</VERS>
      <VERS vnumber="15">Warainia nujai warastarum. Kúntuts pujuinia nujaisha uuttiarum.</VERS>
      <VERS vnumber="16">Chikichik Enentáijiai métekrak shiir Enentáimtunaitiarum. Nankaamantu Enentáimtumasairap. Antsu péejchach ajastarum. "Ti nekajai" tu Enentáimtumasairap.</VERS>
      <VERS vnumber="17">Shuar ámin yajauch awajtamkuisha nincha yapajkiataj tu Enentáimsáip. Aents iisam pénker áminia nu amesha tuke Túratá.</VERS>
      <VERS vnumber="18">Ame jeamna nujai Ashí shuarjai nawamnaikiam wekasata.</VERS>
      <VERS vnumber="19">Yuska ni Papiriin juna aamtikramiayi: "Wíitjai tunaan Asutiátniun. Wisha yapajkiattajai" tawai Uunt Yus. Tuma asamtai yatsuru, kajertamkuisha atumsha yapajkiairap. Antsu yajauch awajtamkana nuna Yus Iistí. Yus Asutiáti.</VERS>
      <VERS vnumber="20">Tura nu arantcha tawai: "Ame nemasrum tsukamakuisha ayurata. Kitiamakuisha umartin susata. Nu Túrakum pénker ajachua nu iniatsaartatme."</VERS>
      <VERS vnumber="21">Yajauch nupettamkain. Antsu pénker Túrakum yajauchia nu nupetkata.</VERS>
    </CHAPTER>
    <CHAPTER cnumber="13">
      <VERS vnumber="1"> Akupniunka Ashí shuar umirkatniuiti. Akupniuka Yus apujsamuiti. Yus apujsachma akupin atsawai.</VERS>
      <VERS vnumber="2">Tuma asamtai shuar akupniun umirtsuna nu, Yus apujsamun umireachu asa nekas Asutniátniuiti.</VERS>
      <VERS vnumber="3">Kame akupniuka pénker shuar sapijmiakarat tusar apujsachma ainiawai. Antsu yajauch shuar ashamkarat tusar apujsamu ainiawai. Nii ashamtsuk pujustin wakerakmeka pénker Túratá. Túrakminkia akupin shiir Enentáimturmartatui.</VERS>
      <VERS vnumber="4">Yainmakat tusa Yus apujsamuiti. Antsu yajauch Túrakmeka akupin nekas ashamkatniuitme. Warí, Yus ántar apujsachmaiti. Tunáa shuaran Asutiátniun Yus apujsaiti.</VERS>
      <VERS vnumber="5">Nu asamtai akupin tuke umirkatniuiti. Aya Asutiuáwain tusar umirkashtiniaitji. Antsu shiir Enentáijiai wekasatin umirkatniuiti.</VERS>
      <VERS vnumber="6">Tuma asamtai Núnisan akupniun kuit Súsatniua nu Páchitsuk susatarum. Nu takatan pujursarat tusa Yus apujsaruiti.</VERS>
      <VERS vnumber="7"> Ashí Túratniua nu Túratarum. Akiktiniaitkiumka Páchitsuk akikta. Akupniusha uuntcha Ashí Núnisan írunna nusha shiir Enentáimtikratarum.</VERS>
      <VERS vnumber="8">Kuitjai tumashrintin airap. Antsu mai anenai tuke ajatarum. Chíkich shuar aneakum niin pénker Túrattame. Túram Ashí akupkamu Páchitsuk umirkattame.</VERS>
      <VERS vnumber="9">Akupkamusha tawai: "Tsanirmawaip, mankartuawaip, kasamkaip, Chíkich shuar tsanumpruraip, chikichna wakerutkaip" tawai. Tura nusha Ashí chikichik chichamjain Tíminiaiti: "Ame ayashim aneam Núnismek Ashí shuar aneata."</VERS>
      <VERS vnumber="10">Shuar Chíkich shuaran aneakka yajauch awajsashtatui. Tuma asa akupkamun ti shiir umirkattawai.</VERS>
      <VERS vnumber="11"> Ii Yámankamtaik Yus nekas Enentáimtusmiaj nui "Ii ti shiir ajasar tuke uwempratin ukunam átatui" tu Enentáimprachmashiaj~i. Antsu yamaikia nu tsawant yuntumsamtai Ashí Túrajnia nujai shintiarar Enentáimpratniuitji.</VERS>
      <VERS vnumber="12">Tuke Káshiitiat tsawaatemprai. Ii Uuntri Kristu Jú Tunáa nunkanam Tátin ishichik ajasai. Tuma asamtai ii Túrutairi kiritniua Núnisan yajauch Túrutai ana nuka Túrutsuk Tsáapninium pénker wekasatin kakaram ajastai.</VERS>
      <VERS vnumber="13">Túratniua nujai métek wekasatai. Tsawai wekaakur kiritniunam uumkar Tunáa Túrutai Túrashtai. Nampetsuk, yajauch warartsuk, tsanirmatsuk, jianaitsuk, tura kajernaitsuk aya pénker Túratai.</VERS>
      <VERS vnumber="14">Ii Uuntri Jesukrístu Túramia Núnisrik Túratai. Tura ii Ayashí wakeramu umikiat tusar tsankatkashtiniaitji.</VERS>
    </CHAPTER>
    <CHAPTER cnumber="14">
      <VERS vnumber="1"> Shuar Yúsan ishichik Enentáimtana nu itiaatarum tura kakantrairap.</VERS>
      <VERS vnumber="2">Iis, Chíkichka Ashí yuamniaiti tuiniawai. Tura chikichcha, Yúsnan awajirar, naman Yúashtiniaiti tuiniawai.</VERS>
      <VERS vnumber="3">Tura Ashí Yúa nuka namanken Yúatsna nuna wishikrashtiniaiti. Núnisan Ashí yucha nu Ashí yuun kakantrashtiniaiti. Warí, Núnaka Yus ni shuarin awajsachukait.</VERS>
      <VERS vnumber="4">Ameka timiataash pénkeraitiam Chíkich shuar kakantinia? Antsu ni uuntrin ni pénker Túramuncha tura yajauch Túramuncha iischatniukait. Enentáimpratá. Yus kakaram asa niin pénker awajsamniaiti.</VERS>
      <VERS vnumber="5">Chikichcha Enentáimpratai. Chíkich shuar tsawantan achikiar "Jú tsawantai Yus nankaamas shiir awajsatniuiti" tuiniawai. Chikichcha Ashí tsawantan métek Enentáimtuiniawai. Ayu, tura ni Enentáimtamun nekas paant nekaatniuiti.</VERS>
      <VERS vnumber="6">Chikichik tsawantan Enentáimtakka Yusan shiir awajsatniun Túrawai. Tura Ashí métekrak Enentáimtakka Yúsan shiir awajsataj tusa Túrawai. Yurumkajaisha Ashí Yúana nu Yúsan yuminkias shiir awajsataj tusa Túrawai. Núnisan Ashí Yúatsna nusha Yúsan yuminkias shiir awajsataj tusa Túrawai.</VERS>
      <VERS vnumber="7">Iikkia ii Enentáijiain iwiaaktsuji. Tura Jáakrisha ii Enentáijiain jaatsji.</VERS>
      <VERS vnumber="8">Kame iwiaaku pujakrisha ii Uuntri Kristu shiir awajsatai tusar pujurji. Tura Jáakrisha tuke Níiniuitji. Nu asamtai iwiaaku pujakrisha tura jakarsha tuke Krístunuitji.</VERS>
      <VERS vnumber="9">Kame jakancha iwiaakuncha Ashí ni Uuntri ajastaj tusa Kristu jaka nantakmiayi.</VERS>
      <VERS vnumber="10">Tura urukamtai ame yatsum "yajauchiiti" tame. Urukamtai nakitiam? Warí, Ashí iikia ii Túramu paant awajnasat tusar Kristui naka wajastatji.</VERS>
      <VERS vnumber="11">Nu asamtai Yus-Papinium tawai: "Wi nekas iwiaaku Pujá asan Ashí Winí tikishmatrurartatui. Tura Ashí "Yus asa tuke pénker Túriniaiti" Túrutiartatui" tawai." Tu aarmaiti.</VERS>
      <VERS vnumber="12">Tuma asamtai iisha chikichik chikichik Ashí ii Túramu Yus paant ujakartatji.</VERS>
      <VERS vnumber="13">Nu asamtai "yajauch Túriniaiti" tu áujmatnaisashtiniaitji. Antsu ii yachi tunaanum ajuarchatin ti Enentáimturtiniaitji.</VERS>
      <VERS vnumber="14">Jesukrístu jintintiamu asan juna nékajai: Yus najanamuka pénkerchaka atsawai. Ashí Túramniaitjai. Túrasha shuar chichaak "Nu Túrushtainti" Táyat nuna Túrakka niijiai tunaiti.</VERS>
      <VERS vnumber="15">Tuma asamtai shuar chichartamuk "Nu Yúakminkia Yusjai pénkerchaiti" tai, ame Yúakminkia nu shuar itiurchat Enentáimsashtatuak. Tura niisha tunaanum iniaar menkakamniaiti. Nu shuar aneakum Túratsme. Enentáimpratá. Aya ame yuamna nujain ame yatsum Kristu jarukmia nu Emenkákaip.</VERS>
      <VERS vnumber="16">Tura "yuamniaitjai" Táyatam wi Yúakui yajauch áujmatrusarain tusam iniaisata.</VERS>
      <VERS vnumber="17">Kame Yus umirkatin Yurumátniujaisha umartinjaisha Enentáimtuschatniuiti. Antsu Yusa Wakaníjiai shiir wekasar Yusjai tura shuarjai nawamnaikiar ti pénker wekasatniuitji.</VERS>
      <VERS vnumber="18">Ashí shuar Krístun Núnis umireakui Yussha tura Chíkich shuarsha pénker Enentáimtuiniawai.</VERS>
      <VERS vnumber="19">Nu asamtai tuke shiir pujusminia nu Túrakur Yusjai kakaram ajastin Yáiniaiktai.</VERS>
      <VERS vnumber="20">Yus iisam Ashí yuamniaitji. Antsu ame yuamna nujai Chíkich shuar tunaanum ajuartin tunaiti. Tuma asamtai ame yuam nujai Yus nu shuara Enentáin takarsamu emesraip.</VERS>
      <VERS vnumber="21">Nu Túrashtin nuikia naman Yúashtincha Karía umarchatniusha pénkeraiti. Warí, Túrushtaijiai ame Yátsum itiurchat Enentáimtikram tunaanum ajuarchatapash. Tura nu shuar Yúsan nekas Enentáimtuschamnia ajastatui. Nuka Atsutí.</VERS>
      <VERS vnumber="22">Ame Yus nekas Enentáimtakum Ashí Túramniaitkiumka Yúsak wararsata. Shuar Yus iimmianum shiir Enentáijiai mash Túramnia nu nekas Shíiraiti.</VERS>
      <VERS vnumber="23">Tura araantushim yua nuka Yúsan shiir Enentáimtutsuk yua asa sumamattawai. Kame Ashí Yus shiir Enentáimtutsuk Túramu tunaiti.</VERS>
    </CHAPTER>
    <CHAPTER cnumber="15">
      <VERS vnumber="1"> Yusjai katsuaru ájinia nu iik Enentáimtumatsuk kakarmachu ainia nu Yáintiniaitji.</VERS>
      <VERS vnumber="2">Chíkich shuar wakeramu Enentáimtustiniaitji. Tura Yusjai nu nankaamas shiir wekasatniun Yáinminiaitkiui Túratniuitji.</VERS>
      <VERS vnumber="3">Krístusha ni wakeramun Túrachmiayi. Antsu Yus-Chicham tana Núnisan chikichnan Enentáimtusmiayi. Nu asamtai Yúsan umirin asa Wáitiak timia nu aarmaiti: "Amin katsekramainiak Winiaja katsekrukarmiayi."</VERS>
      <VERS vnumber="4">Núnisan Ashí yaunchu Yus-Papinium aarma iin jintintramatniun aararmiayi. Nujai atsantamkurin shiir Wáinkiattajnia nuka katsuntrar Nákastatji.</VERS>
      <VERS vnumber="5"> Yus atsantamar katsuntratniun jintintramji. Tuma asa Jesukrístu Túramia aintsan atumniasha chikichik Enentáijiai Enentáimtunaisar pujustinian Yáinmakartí.</VERS>
      <VERS vnumber="6">Nujai Ashí métekrak Yus shiir awajsattarme. Niisha ii Uuntri Jesukrístuncha Aparínti.</VERS>
      <VERS vnumber="7"> Tuma asamtai Chíkich shuarjaisha shiir awajnaisatarum. Kristu Núnisan Yúsan shiir awajsat tusa incha shiir awajtamsamiaji.</VERS>
      <VERS vnumber="8">Juna tajai. Kristu Israer-shuaran Yáintaj tusa Támiayi. Tura Yus ti yaunchu nuna weatrin "Túrataj" timia nu uminkiat tusa Támiayi. Nujai Yus timia nuna umikmia nu nekaamniaiti.</VERS>
      <VERS vnumber="9">Tura nu arantcha Israer-shuarchasha Yus waitnentrartin ásarmatai niin shiir awajsarat tusa Támiayi. Tura Yus-Papisha tawai: "Amin kantamprakun Ashí shuarnum shiir awajsattajme."</VERS>
      <VERS vnumber="10">Tura nu arantcha tawai: "Ashí nunkanmaya shuartiram Ashí Israer-shuar Yúsna ainia nujai warastarum."</VERS>
      <VERS vnumber="11">Tura ataksha tawai: "Ashí aents ii Uuntrin shiir awajsarti. Tura Ashí shuarsha Niin "Ti uuntaiti" Tiartí" tawai.</VERS>
      <VERS vnumber="12">Isayassha aarmiayi: "Tawitia Aparí Isai weatriya akupin akiinkiattawai. Niisha Ashí nunkan akupeakui Ashí shuar niiniak shiir Enentáimtusartatui." Tu aarmaiti.</VERS>
      <VERS vnumber="13"> Yus Ashí Shíiran suramsattakrin nu shiir Nákaji. Tuma asamtai Nii nekas Enentáimtakrumin warasa shiir pujustinian Yamái suramsati. Nuyá Yusa Wakaní kakarmarijiai ti shiir Enentáijiai katsuntrarum, nu Nákastarum.</VERS>
      <VERS vnumber="14"> Yatsurú, atumsha anenainiaitrume. Tura Ashí Yusna nekaarum nuamtak chicharnaikiatin nékarme.</VERS>
      <VERS vnumber="15">Tuma ain kajinmatkiirum tusan ataksha ti paant aakun Jú Enentáimtikeajrume. Yus winia waitnentrak ni Chichamen etserkat tusa akuptakui nuna aatjarme.</VERS>
      <VERS vnumber="16">Kame Jesukrístu Israer-shuarchanum Yusa shiir chichamen etserkat tusa akuptukuiti. Nuna Túrakun Israer-shuarchan Yusa Wakaníjiai shiir awajsamu ásarmatai Yusai juiniajai. Tura Yussha shiir Enentáijiai itiainiawai.</VERS>
      <VERS vnumber="17"> Jesukrístu yaintiu asamtai Yusna takarsamaj nuna wararsamniaitjai.</VERS>
      <VERS vnumber="18">Tura Chíkich shuarjai Kristu Túramun pachischattajai. Aya wi chichasmajaisha tura wi Túramujaisha Israer-shuarchan Kristu umimtikiamia nunak áujmatsattajai.</VERS>
      <VERS vnumber="19">Yusa Shiir Wakaní kakarmarijiai aents tujintiamun Túran Ashí shuaran Jerusarén péprunam nankaman etserkin Iririkiu nunkanam ejekamjai. Kristu-chichaman Ashí nu nunkanam etserkaitjai.</VERS>
      <VERS vnumber="20">Nuna Túrakun Chíkich shuar etserkachmanum Krístunun ántichu ainiamunam Uwempratin Chichaman etserkaitjai. Nujai Chíkich takasmanum takarsachuitjai.</VERS>
      <VERS vnumber="21">Yus-Papisha Núnisan tawai: "Chichaman penké antukcharuka nekaawartatui. Niin áujmatman anturkacharusha unuimiarartatui."</VERS>
      <VERS vnumber="22"> Nuna pujuru asan iitjarum Táyatan iichmajrume.</VERS>
      <VERS vnumber="23">Tura yamaikia Juyá takatrun umikian tura Yáunchusha tuke iitjarum tiniu asan</VERS>
      <VERS vnumber="24">Ispania nukanam wéakun iistatjarme. Tura Atumíin shiir irasan Ispanianam wéakui atumsha yaintkiarum shiir akuptukchattarpash.</VERS>
      <VERS vnumber="25">Tura yamaikia kuitjai Jerusarénnumia Yus-shuaran Yáintaj tusan wéajai.</VERS>
      <VERS vnumber="26">Masetúnianmaya shuarsha tura Akayanmaya shuarsha Kuítian irurar Jerusarénnumia Yus-shuaran atsumainia nuna akuptuktai tuiniawai.</VERS>
      <VERS vnumber="27">Ti wakeruiniak Túrawarmiayi. Nu nekas Túrashtinkiait. Israer-shuarnumia Yus-Chichaman antukaru ásar yamaikia ni Kuítrijiai Páchitsuk Yáinchatniukait.</VERS>
      <VERS vnumber="28">Tuma asamtai Jú kuitian Súsaran umiran nuikia Ispanianam wéakun iiktiatjarme.</VERS>
      <VERS vnumber="29">Tura nui winiakun Kristu Shiir Chichamen nujai shiir Yáintajrum tusan ejeetittiajrume.</VERS>
      <VERS vnumber="30"> Yatsurú, ii Uuntri Jesukrístunu asarum tura ni Wakaní pujurtamkurmin anenia asarum Yus áujtursatarum. Núnisrum wijiai métek Yusna takastin yaintkiattarme.</VERS>
      <VERS vnumber="31">Jutia nunkanmaya Israer-shuarnumia uwemtikrat tusarum Yus áujtursatarum. Tura Jú kuitian Júajna nunasha Jerusarénnumia Yus-shuar shiir Achikiartí tusarum Yus áujtursatarum.</VERS>
      <VERS vnumber="32">Nujai, Yus wakerakuinkia, pénker Wampú Enentáimsan warasan iittiajrume.</VERS>
      <VERS vnumber="33">Yus ti shiir pujustinian Súana nu atumjai tsanin pujurtamsati. Núnisan Atí.</VERS>
    </CHAPTER>
    <CHAPTER cnumber="16">
      <VERS vnumber="1"> Ii umai Jépeka Senkrea péprunmaya Yus-shuaran Yáiniaiti. Ti penker Yus-shuaraiti.</VERS>
      <VERS vnumber="2">Kristu Náariin shiir Wáinkiatarum. Nuamtak Yachí Wáinkiatniua Núnisrum Wáinkiatarum. Niisha chikichnasha tura winiasha ti pénker Wáitin asamtai atumsha ni atsumamusha yaintarum.</VERS>
      <VERS vnumber="3">Pirisirasha Akirasha wijiai métek Jesukrístunun takasaru ásar amikmaatainiajai.</VERS>
      <VERS vnumber="4">Niisha winia uwemtikrurtai tusar Jáninkiarmiayi. Tuma asamtai yuminkiniajai. Tura aya Wíkichu antsu Ashí Israer-shuarchanumia Yus-shuar ainia nusha yuminkiniawai.</VERS>
      <VERS vnumber="5">Núnisan Ashí Yus-shuar Pirisiran tura Akira jeen irunainia nusha amikmaatarum. Tura winia aneamu amikiur Epenetu amikmaatruatarum. Niisha Akaya nunkanam emka Krístun nekas Enentáimtusmiayi.</VERS>
      <VERS vnumber="6">Marisha, atumjai ti takasua nu amikmaatruatarum.</VERS>
      <VERS vnumber="7">Tura Wíi shuarsha Antrunikiusha Júniassha amikmaatruatarum. Niisha wijiai sepunam pujusarmai. Wijiai emka Krístun shiir Enentáimtusar Chíkich akatramujai nankaamas takasaru ainiawai.</VERS>
      <VERS vnumber="8">Ampriassha Krístunam winia aneamu amikiur asamtai amikmaatruatarum.</VERS>
      <VERS vnumber="9">Urpanujaisha Jesukrístu Takatrí tsaninniuitji. Niisha tura aneamu Estakissha amikmaatruatarum.</VERS>
      <VERS vnumber="10">Apirissha amikmaatruatarum. Niisha Krístun ti shiir Enentáimtamu ti Páantaiti. Núnisan Aristúpuru shuarsha amikmaatruatarum.</VERS>
      <VERS vnumber="11">Wíishuar Erutiúnsha tura Narsisu shuarsha Kristu shuari ásarmatai amikmaatruawarta.</VERS>
      <VERS vnumber="12">Tripiniasha tura Tripiusasha Yúsnan takainia ásarmatai amikmaatruatarum. Núnisan ii umai Pírsitia Yúsnan ti takasu asamtai amikmaatruatarum.</VERS>
      <VERS vnumber="13">Rúpusha, nusha ti penker Yus-shuar, tura Nukurísha amikmaatruatarum. Niisha wijiai nekas winia nukurua Núnisaiti.</VERS>
      <VERS vnumber="14">Asinkritiusha, Pirikiuntisha, Ermassha, Patrupassha, Ermessha, tura Ashí niijiai Yús-shuar ainia nu amikmaatruatarum.</VERS>
      <VERS vnumber="15">Núnisan Jirurukusha, Júriasha, Néreusha, ni umaijiaisha, Urimpiassha, tura Ashí Yus-shuar niijiai pujuinia nu amikmaatruatarum.</VERS>
      <VERS vnumber="16">Nuámtaksha shiir aujnaisatarum. Ashí Juyá Kristu shuari amikmaatmainiawai.</VERS>
      <VERS vnumber="17"> Yatsurú, shuar Nusháa Enentáimtuiniak Yus-shuaran akanainiak itiurchat awajenawai. Nu shuar Wáinkiarum kanaktiarum. Ni yajauch Túramu átum pénker takastin unuimiarmena Núnischaiti.</VERS>
      <VERS vnumber="18">Nu shuar ii Uuntri Jesukrístunun takainiatsui. Antsu ni wakeramun uminiawai. Tura ti shiir chichasar nékachun anankenawai.</VERS>
      <VERS vnumber="19">Atum umirma Ashí shuar nékainiakur ti waraaji. Yajauch Túrutsuk aya pénker Túratin Enentáimsarum pujustarum.</VERS>
      <VERS vnumber="20">Yus tuke shiir pujustinian amawa nu ti Wárik uunt iwianchin nupetturmaktatui. Tura ii Uuntri Jesukrístu shiir yainmakarti.</VERS>
      <VERS vnumber="21"> Timiutéusha, wijiai takau, amikmaatmarme. Núnisan Rúsiusha, Jasunsha, Susipatresha, mash Wíishuar ainia nu amikmaatmarme.</VERS>
      <VERS vnumber="22">Wi, Tersiu asan, Papru chichamen ju papinium aateakun Kristu Náariin amikmaajrume.</VERS>
      <VERS vnumber="23">Káyusha amikmaatmarme. Ni jeen pujaji tura juisha Ashí Yus-shuar irunainiawai. Erastusha ju pepru Kuítrin Wáinniuiti. Niisha ii yachi Kuártujai amikmaatmarme.</VERS>
      <VERS vnumber="24">Ii Uuntri Jesukrístu ti shiir yainmakarti. Núnisan Atí.</VERS>
      <VERS vnumber="25"> Watsek, Yus shiir awajsatai. Ninki nekas kakaram awajtamsamniaiti. Wi Uwempratin Chichamnum Jesukrístunun étsereaj nujai ikiantamprattawai. Nu chicham Yámankamtaiknumia nekaachmanak Yus yamaikia paant awajsaiti.</VERS>
      <VERS vnumber="26">Yaunchu Yúsnan etserin ni aarmanum nu chichaman etserkarmiayi. Tura yamaikia Yus wakerak Ashí nunkanmaya shuar Nii Enentáimtusar umirkarat tusa nu Chichaman yamaikia paant awajsaiti. Yus amuutsuk tuke pujuwiti.</VERS>
      <VERS vnumber="27">Yúsak Ninki ti neka asa tura Jesukrístu ti penker tura asamtai Ninki tuke shiir Awájnástí. Nuke Atí.</VERS>
    </CHAPTER>
  </BIBLEBOOK>
  <BIBLEBOOK bname="1 Korinther" bnumber="46" bsname="1Kor">
    <CHAPTER cnumber="1">
      <VERS vnumber="1"> Wi Pápruitjai, Jesukrístu akatramu. Yus nuna wakerak, ni akatramuri Atí tusa anaitiukmai. Wi, ii yachi Sústinisjai, ju Papí akupeaji.</VERS>
      <VERS vnumber="2">Ashí Yus-shuar Kurintiu péprunam iruntrumna nu ju Papí akupeaji. Atumka Jesukrístujai tsaninkiu asarum yusna árume. Atumsha tura Ashí shuar Jesukrístun Enentáimtuiniana nunasha Yus ti pénker awajsatniun Wakerawai.nincha incha Jesukrístu mai metek Uuntrinti.</VERS>
      <VERS vnumber="3">Yus ii Aparí tura ii Uuntri Jesukrístusha waitnentramainia ásar yainmakarti imiatkinchanum tuke shiir pujustinian.</VERS>
      <VERS vnumber="4">Yusan áujkun yuminsan atumin shiir Enentáimtajrume. Jesukrístujai tsaninkia pujakrumin Yus shiir Enentáimturmawai.</VERS>
      <VERS vnumber="5">Jesukrístujai tsaninkia pujakrumin Yus atumin ti Yáinmawai Ashí pénker ana nu Enentáimtakrum tuke shiir chichastinian.</VERS>
      <VERS vnumber="6">Kristu juna Túramniaiti Tíchamkaj~i. Ashí yamaikia uminkiayi.</VERS>
      <VERS vnumber="7">Tuma asamtai Ashí Yus Súramna nu atsumatsrume. Nu Túrakrum ii Uuntri Jesukrístu tatin tuke Nákarme.</VERS>
      <VERS vnumber="8">Tura iniaitsuk tuke emettamattawai ii Uuntri Jesukrístu Támatai atumi tunaarin pachischatin.</VERS>
      <VERS vnumber="9">Jesukrístu ii Uuntrinti. Niijiai tsaninkia Pujusúk tusa Yus achirmakmarme. Tura Nii tana nuna tuke umiktatui.</VERS>
      <VERS vnumber="10"> Yatsuru, ii Uuntri Jesukrístu naari pachisan, seajrume métek Enentáimpratarum tusan. Níisháa Níisháa Enentáimprairap antsu chikichik Enentáijiai métek Enentáimsa pujustarum.</VERS>
      <VERS vnumber="11">Atum yajauch chicharnaisarum pujarme. Kruí shuari tu ujatkarmatai Tájarme.</VERS>
      <VERS vnumber="12">Kame Júnis awai: Chíkich "Wi Páprunuitjai" tuiniawai. Chíkich "Apurusnaitjai" tuiniawai. Chikichcha "Wi Pítrunuitjai" tuiniawai. Chikichcha "Wi Kristu-shuaraitjai" tuiniawai.</VERS>
      <VERS vnumber="13">Warí, nuinkia, Kristu akantramukait. Páprusha Krúsnum jarutramkamaashi. Tura Papru naari pachisa imiaimiukaitrum?</VERS>
      <VERS vnumber="14"> Atumin Untsurí imiaichu asan shiir Enentáimjai. Aya Krispu Káyujai Jímiarchiniak imiaimjai.</VERS>
      <VERS vnumber="15">Nújainkia shuar "Papru Náariin imiaimiuitjai" Tíchamniaiti.</VERS>
      <VERS vnumber="16">Maa, nekas, Estepanasa shuarincha imiaimjai tura Chíkich wi imiaimiun nékatsjai.</VERS>
      <VERS vnumber="17"> Kristu imiakrattia tusa akuptukchamai antsu uwempratin chichaman etserkat tusa akuptukmai. Tura ti neka chichainia Núnisan chichaatsjai shuar wi shiir chichaamun Enentáimprarain tusan. Antsu Yúpichuch chichaajai Kristu Krúsnum jakamuk paant Atí tusan.</VERS>
      <VERS vnumber="18">Kristu Krúsnum jarutramkamu étsereaji. Antsu Yus-shuarchaka menkaakatniunam wéana nu, "ántraiti nu chicham" tu Enentáimainiawai. Antsu Yus-shuarti, uwempratniunam wéakur, "nu chichamjai Yusa kakarmari takusminiaiti" tu Enentáimji.</VERS>
      <VERS vnumber="19">Núnisan tawai Yus-Chicham yaunchu aarma: "Ju nunkanmayan ti neka ainiana nuna chichamen emesrattajai; ti unuimiararu ainianak ántar awajsattajai" tawai Yus ni chichamen.</VERS>
      <VERS vnumber="20">Iis, ju nunkanam uwempratin chicham íruntsuk. Nu chichaman Ashí mash Yus ántar awajsaiti. Ti neka ainiana nusha, jintinkiartin ainiana nusha, Ashí ju nunkanmayan unuimiar ti chichastinian nékana nusha, nu shuar mash "wi Tájana nujai pénker pujusam uwemprattame" tu Enentáimiainiawai. Tura Núnaka mash Yus penké ántar najanaiti.</VERS>
      <VERS vnumber="21">Aya ni nékamujai aents Yúsan nekaacharmiayi. Núnisan Atí tusa Yus Túramiayi, Timiá neka asa. Antsu Ashí aentsun Yus ni chichamejai uwemtikratniun wakerimiayi. Chíkich "ántraiti" tuiniana nu chichamjain~ki Yus Niin Enentáimtuinia Núnaka uwemtikratniun wakerak Túramiayi.</VERS>
      <VERS vnumber="22">Israer-shuar "aentsti Túrachminian iniakmasta, wi nekaataj" tuiniawai. Kriaku shuarsha "ti Enentáimsam, mash pénker Jíikim turuttia wisha métek Enentáimprataj" tuiniawai.</VERS>
      <VERS vnumber="23">Iikia antsu Kristu Krúsnum jarutramkamuk étsereaji. Israer-shuarsha "ju chicham natsantaiti" tu Enentáimiainiawai. Israer-shuarchasha "ju chicham ántraiti" tu Enentáimiainiawai.</VERS>
      <VERS vnumber="24">Tura Yus achikiarma, Niiniu ajasarat tusa, Israer-shuarsha Israer-shuarchasha mai metek "Kristu Krúsnum jarutramak Yusa kakarmarincha ni nekatairincha paant iniakmasmiayi" tu Enentáimji.</VERS>
      <VERS vnumber="25">"Yusa nekatairi ántraiti" tuiniawai aents, Túrasha Imiá nekas pénkeraiti. "Yusa kakarmarisha jeatsui" tuiniawai aents, Túrasha Imiá nekas kakarmaiti.</VERS>
      <VERS vnumber="26">Enentáimtumastarum yatsuru. Yus achirmakmarme Niiniu ajastinian, tura ju nunkanam ti neka ainia Núnisan Atumíin ti neka íruntsui. Ti akupniusha ti nankaamakusha Atumíin íruntsui.</VERS>
      <VERS vnumber="27">Antsu ju nunkanam nékachua Núnis ana nuna Yus achikiuiti ti neka nuna Iniatsáartinian. Tura ju nunkanam kakarmachua Núnis ana nunasha Yus achikiuiti kakarma nuna Iniatsáartinian.</VERS>
      <VERS vnumber="28">Péejchachincha, nakitsamuncha, ántrachincha, Yus achikiuiti Ashí nankaamantu írunna nuna amuktinian.</VERS>
      <VERS vnumber="29">Nújainkia chikichkisha Yusjai waantu Enentáimprachminiaiti.</VERS>
      <VERS vnumber="30">Tura Yus atumin Krístujai tsanin apujtamsaiti. Tura Kristu Enentáimtusar Yus nekas nekatainkia nekaattaji. Kristu Enentáimtakrin Yus shiir Enentáimturmaji, pénker awajtamji, tura uwemtikramji.</VERS>
      <VERS vnumber="31">Yus-Papinium yaunchu aarma Núniskete: "Shuar nankaamantu Enentáimprataj Tákunka ii Uuntri Yus Túramun wararsati."</VERS>
    </CHAPTER>
    <CHAPTER cnumber="2">
      <VERS vnumber="1"> Wisha, yatsuru, atumiin jeamaj nui Yus-chichaman ti neka chichainia aintsan tura íwiasanak ujakchamajrume.</VERS>
      <VERS vnumber="2">Tura atumjai pujakun aya chikichkiniak nekaatniun Enentáimpramjai. Júiti: Jesukrístu, tura Jesukrístu Krúsnum jakamu.</VERS>
      <VERS vnumber="3">Nékayatan kakarmachu Sapíjmiashím jearmiajrume.</VERS>
      <VERS vnumber="4">Yus-Chichaman ujaakun ti neka chichainia aintsan nupetkataj tu Enentáimturchamajrume. Antsu Yusa kakarmarincha tura ni Wakanincha paant iniakmasan Yus-Chichaman ujakmajrume.</VERS>
      <VERS vnumber="5">Aentsu nekatairijiai Yus Enentáimtuschatniuiti antsu Yusa kakarmari paant nekaarum Yus Enentáimtustiniaitrume. Nuní asamtai Yus-Chichaman tu ujakmajrume.</VERS>
      <VERS vnumber="6"> Túmaitiat Yusa nekatairi átsuk. Yúsnan unuimiararujai Yusa nekatairin áujmatji. Tura Yusa nekatairinkia aentsu nekatairi aintsachuiti. Ju nunkanam akupin ainia nuna nekatairinchuiti Yúsnaka. Ju nunkanam akupniuka ishichik pujus amuukachartatuak.</VERS>
      <VERS vnumber="7">Yaunchu ju nunka atsain Yus iin uwemtikrampratniun Enentáimpramiayi ti shiir pujusarmi tusa. Ju Yusa Enentáimmiari yaunchu nekanachmiayi, tura yamaikia nu nekaar áujmatji.</VERS>
      <VERS vnumber="8">Ju nunkanam akupniuka nuna penké nekaacharmiayi. Nékainiakka ii Uuntri Timiá shiira nuna, Krúsnum Máacharu aayi.</VERS>
      <VERS vnumber="9">Yaunchu Yus-Papinium aarchamukait: "Shuar Yúsan aneana nuna Yus ti Shíiran susattawai. Susattana nuka Timiá pénker asamtai shuar Wáinkiachman, antukchamuncha, Enentáimtachmancha Yus susattawai" tu aarmaiti.</VERS>
      <VERS vnumber="10">Tura Yusa Wakaní ii Enentáin pujurtamuk Yus suramsattajnia nuna Yamái paant jintintramji. Nu Wakancha imia Yus Enentáimmiancha mash nékawai.</VERS>
      <VERS vnumber="11">Shuar Enentáimna nuna Chíkich shuar nekaamniakait. Antsu aya Ní Enentáijiain nékatsuk. Núnisan aya Yusa Wakaní Yúsnan paant nékawai.</VERS>
      <VERS vnumber="12">Ju nunkanmaya aents Enentáimiainia nujai Yusna nekaachminiaiti. Antsu Yusa Wakanin iin Súramaj nujai Yus shiir tsankatramajnia nu nekaamniaitji.</VERS>
      <VERS vnumber="13">Yusa Wakaní jintintramji Yúsnan chichastinian Nii wakera aintsan. Ni chichamen Súramji. Túramtai ii nékamujai Yúsna étsertsuji. Tuma asamtai imia Yusna nuka Yusjai pénker wekainia nu Jintíaji.</VERS>
      <VERS vnumber="14">Yus-shuarcha Yusa Wakaníniun ántatsui ántraiti tusa. Aya Yusa Wakaní jintintiamniaitkiui Yus-shuarcha nuna penké nekaachmin ainiawai.</VERS>
      <VERS vnumber="15">Antsu Yusa Wakanin takaku Ashí mash iis, pénkera nuna nekaamniaiti. Nii Túrana nunasha Chíkich shuar Súmamtikiachminiaiti.</VERS>
      <VERS vnumber="16">Yus-Papinium yaunchu aarmaiti: "Yusa Enentáimmiari ya neka. Tura Yúsan ya jintintiamniait?" tu aarmaiti. Tuma ain iikia Yus-shuar ájinia nu, Kristu Enentáimna Núnisrik Enentáimji.</VERS>
    </CHAPTER>
    <CHAPTER cnumber="3">
      <VERS vnumber="1"> Tura wikia, yatsuru, nuik ai atumjai pujakun Yusa Wakanín umirniun chichastinia aintsanak atumjai chichastinian tujinkiamjai. Antsu ayash wakeramu umirin asakrumin Krístunam katsuarcharujai chichastinia aintsanak atumjai chichasmajai.</VERS>
      <VERS vnumber="2">Uchi Kuírach naman ayurachminiaiti antsu aya umuntsatniuiti. Núnisan aya Yúpichuchin ujakmajrume, itiurchat ana nu tujintiakrumin. Tura yamaisha itiurchat ana nu tuke tujintiarme.</VERS>
      <VERS vnumber="3">Tuke ayash wakeramu umirniuitrume. Yajauch Enentáimtunaiyakrum tura katsumnaiyakrum akantramuitrume. Nujai Páantaiti átum ayash wakeramu umirniuitrume. Yúsnan Enentáimticharujai métek wekainiaitrume.</VERS>
      <VERS vnumber="4">Atumíinkia shuar "wi Páprunuitjai" tuiniatsuk. Chikichcha "wi Apurusnaitjai" tuiniatsuk. Tu chichaakrum ayash wakeramu umirniuitrume.</VERS>
      <VERS vnumber="5"> Wátsek. Wi Papru ti pénkeraashitiaj. Apurussha ti pénkeraashit. Antsu iisha aya Yusa takarniurintji. Yus-Chicham étserkurin ii Uuntri Enentáimtuschamkuram. Ii Uuntri takatan Chíkich Chíkich suramsamajnia nuke takasmaji.</VERS>
      <VERS vnumber="6">Wi Yus-Chichaman étserkun arakan araktinia ainis takasmajai. Apurussha entsan ukatramai. Tura Yus nu arakan tsakatmarmai.</VERS>
      <VERS vnumber="7">Arakan araana nusha, entsan ukatna nusha ántrachukait. Antsu Yusak arakan tsakatmaru asa Ashí Túrachukait.</VERS>
      <VERS vnumber="8">Arakan araana nusha, entsan ukatna nusha métek ainiawai. Túmaitkiuisha takasmajai métek Yus akiktatui. Pénker takasmatainkia pénker akiktatui.</VERS>
      <VERS vnumber="9">Wisha Apurussha Yusa takatri mai tsaninkiar takaaji. Tura Yus Atumí Enentáin takaakui atumsha Yusa Núnkea aintsaitrume. Jeasha Enentáimpramniaiti. Yus atumjai takaak Jeá jeamtinia aintsan takaawai.</VERS>
      <VERS vnumber="10">
      </VERS>
      <VERS vnumber="11"> Jea jeamainiak, emka uunt kaya Nunká init ikiursar kaki awajsatin ainiawai. Tura nuyanka nu kayanam ekeniar Júkitniuiti jea wewe Atí tusa. Wikia Jeá jeammin ti unuiniamiarua aintsanak uunt kaya Nunká emka ikiustinian nekaan, Núnisnak Jesukrístunun emka ujakmajrume. Tura Jesukrístu uunt kaya kaki ikiusma ainis asa Nínkiti nui jea ekenkatin. Iis, Ashí Enentáimtustinia nankaamas Jesukrístu Enentáimtustiniaiti. Nu asamtai Jesukrístunun emka ujakmajrume. Yus nuna etserkatniun tsankatrukuiti. Wi emka, uunt kaya ikiursatniua aintsan, Jesukrístunun ujakmajrume. Tura nuyanka Chíkich shuar ekeniar jeammin ainiawai. Tura anearti pénker jeamtinian.</VERS>
      <VERS vnumber="12">Tura jea jeamainiak nii wakerak pénker ana nujai jeamminiaiti. Nii pénker jeamtinian wakerak kurijiaisha, Kuítjaisha, Shíirmach kayajaisha jeamminiaiti. Chíkich jeamkuka numijiaisha, kenkujaisha, nukajaisha jeamminiaiti. Núnisan shuar Yúsnan takaak pénker takasminiaiti Túrasha Nánkamas takasminiaiti.</VERS>
      <VERS vnumber="13">Tura amuukatin tsawant jeakui Ashí ni takatri paant átatui. Nu tsawantaisha Yúsaiya ji átatui tura nu jisha ni takatri pénkera nunasha tura yajauchia nunasha nekapsattawai.</VERS>
      <VERS vnumber="14">Tura shiir jeamuka tura nu jeasha esaachmatainkia shiir akinkiattawai.</VERS>
      <VERS vnumber="15">Antsu Nánkamas jeamuka imianinki jiniumia uwemprattawai, tura ni jeamma esaa penké atsuttawai.</VERS>
      <VERS vnumber="16"> Enentáimpratarum. Yusa Wakaní Atumíin Pujá asamtai Yusa Jee ajasuram nu nékatsrumek.</VERS>
      <VERS vnumber="17">Shuar Yusa Jeen émeseakuinkia Yus nu shuaran emesrattawai. Yusa Jeenka Timiá shiir asamtai Túrattawai. Nu Jea atumketrume.</VERS>
      <VERS vnumber="18"> Ju nunkanmayan unuimiarua Núnisrum "ti nekaitjai" tu Enentáimtumasrum ananmamawairap. Antsu ju nunkanmayan nékachu ainis ajas Yúsnan ti shiir Unuimiártiniaiti.</VERS>
      <VERS vnumber="19">Ju nunkanmaya aents nékainia nuna Yus "ántraiti" tawai. Yus-Papinium aarmaiti: "Ju nunkanmayan unuimiarun ni Enentáimmiajain Yus sumamtikiattawai."</VERS>
      <VERS vnumber="20">Tura nu arantcha aarmaiti: "Uunt Yuska "unuimiaru Enentáimmiancha penké ántraiti" tawai."</VERS>
      <VERS vnumber="21"> Tuma asamtai "Páprunuitjai Tárumna nusha, "Apurusnaitjai", tura "Pítrunuitjai" Tárumna nusha ántar Enentáimprume, nii aya aents ásarmatai. Tu Enentáimprarum warasairap. Antsu nekaatarum. Ashí írunna nu atumin yainmaktiniaiti.</VERS>
      <VERS vnumber="22">Páprusha, Apurussha, Pítrusha, ju nunkanmayasha, iwiaakmasha, Jákatniusha, Yamái írunna nusha, ukunam átatna nusha, mash atumniaiti shiir yainmaktin.</VERS>
      <VERS vnumber="23">Atumsha Krístunuitrume, tura Krístusha Yúsnaiti.</VERS>
    </CHAPTER>
    <CHAPTER cnumber="4">
      <VERS vnumber="1"> Júnisan Ashí shuar Enentáimturmastiniaitji. Iikia aya Kristu Yáintrintji. Kristu akatramurintji Yusna yaunchu nekaachma ana nu Yamái etserkatin.</VERS>
      <VERS vnumber="2">Wátsek, akatramuka Tána nujai métek umiktiniaiti.</VERS>
      <VERS vnumber="3">
      </VERS>
      <VERS vnumber="4">Wi umikmancha umikchamuncha ii Uuntri Kristu nékawai. Atum Enentáimturarmena nusha tura Chíkich aents Enentáimturainia nusha Wíjiainkia ántraiti. Imia Wíkisha nekamatsjai. Kame winia tunaarun penké Wáintsujai tura aya nujai "pénkeraitjai" Tíchamniaitjai. Ninki Yus iirui.</VERS>
      <VERS vnumber="5">Tsawant jeamtai ii Uuntri Kristu atak Tátatui. Tura Ashí Yamái kiritniunam uukma nuna tura shuar Ashí Enentáimprarma nunasha paant awajsattawai. Nu tsawant jeatsain shuar umikiuashit tusarum Enentáimtusairap. Tura nu tsawantai Yus Ashí pénker umikiarun shiir awajsattawai. Pénker umikiuncha ishichik umikiuncha takasmajai métek Yus shiir awajsattawai.</VERS>
      <VERS vnumber="6">Atum "Ju shuar pénkeraiti tura Chíkich pénkerchaiti" tu Akannáirarum penké Tíchatniuitrume, yatsuru. Nuka paant Atí tusan "Atum "Wi Páprunuitjai" tura "Wi Apurusnaitjai" Tíirap" tajai. Antsu aya Yus-Papinium aarmajai métek Enentáimsatarum.</VERS>
      <VERS vnumber="7"> Ameka Chíkich shuarjai méteketme. Tura Ashí takakmena nusha Yus amasmaiti. Tura Yus amasu asamtai itiurak áminiukea aintsam nujai nankaamantu ajai tu Enentáimtumam?</VERS>
      <VERS vnumber="8">Ti Kuítrinniua aintsan tura Ashí takakua aintsan Enentáimtsurmek. Iin nankaakarum uunt Kapitián ajasua aintsan Enentáimtsurmek? Nekas uunt Kapitián ajasrumka maak. Nuinkia iisha atumjai akupkaintji.</VERS>
      <VERS vnumber="9">Chíkich shuar mash nankaamantu ainis ainiakuisha Yus iin ni akatramurin Ashí Amúamunam apujtamsaitji. Tu Enentáimpramniaiti. "Yajauch ainiawai, Máatái" tu pujurtamji shuar. Tura Yusa suntarisha Ashí Juyá shuarsha iin iistai tusar Káutramkaitji.</VERS>
      <VERS vnumber="10">Iikia atumjai jeatsji. Kristu shuari asakrin nékachua ainis Enentáimturmaji shuar. Atum antsu Krístunam Tí nékachuashitrum. Iikia kakarmachuitji. Atum Timiá kakarmaitrume. Atumka ti penkeraitrume. Antsu iikia Muíjtiaintji.</VERS>
      <VERS vnumber="11">Tuke yamaisha tsukamaji, kitiamaji, entsartin atsumaji. Katsumpramji. Jeasha atsumaji.</VERS>
      <VERS vnumber="12">Ii ewejéjai takaakur ti Pimpíaji. Shuar katsekramainiaji Túrasha iikia shiir chichamjai aiyaji. Itiurchat awajtamainiakuisha katsunteaji.</VERS>
      <VERS vnumber="13">Tsanumprutmakrincha tuke shiir chichaaji. Tsuata aintsarik tuke yamaisha Ashí yajauchia Núnisan ajapramatniun Enentáimturmainiaji.</VERS>
      <VERS vnumber="14"> Atumin aya iniatsaartajtsan Juní aattsujrume. Antsu winia aneamu uchirua aintsan jintintjarme.</VERS>
      <VERS vnumber="15">Atumin Yus-Chichaman ujaakun Yus-shuar ajastinian unuiniamjarme. Nujai Jesukrístu Enentáimtakrumin Atumí Aparía aintsan ajasmajai. Chíkich shuar Krístunun Jintintrámatin Timiá Untsurí ákuisha aya wiki Atumí Aparíntjai.</VERS>
      <VERS vnumber="16">Tuma asamtai wi wekaajna aintsan wekasatarum atumsha.</VERS>
      <VERS vnumber="17"> Nu Túratarum tusan winia aneamu uchirun Timiutéun akuptukmajrume. Niisha ii Uuntri Krístun Enentáimtamunam winia uchiruiti tura Krístun Enentáimtak tuke shiir wekaawai. Túrasha wi Krístujai wekaamun ataksha Enentáimtikramprattawai. Núiti Ashí Yus-shuarnum wena Jintíajna nuka.</VERS>
      <VERS vnumber="18">Papru yamaikia iraishtatui Enentáimturainiak Chíkich Chíkich nankaamantuitjai tu Enentáimtumainiawai.</VERS>
      <VERS vnumber="19">Antsu Yus wakerakuinkia Wárik iitjam tusan wakerajai. Nuinkia nankaamantu chichamen antukchattajai antsu Wátskea, ni Túramurisha Iistái.</VERS>
      <VERS vnumber="20">Yus akupeana Nú shuar aya Chíchainiatsui antsu Yusa kakarmarin iniaktuiniawai.</VERS>
      <VERS vnumber="21">Wátsek, Warí Enentáimprum? Atum tuke Núnisan Enentáimkiurminkia wi winin Asutiátniuitjarme. Tura pénker Enentáimkiurminkia, aneakun shiir chichasminiaitjarme. Atumsha Túa wakerarum?</VERS>
    </CHAPTER>
    <CHAPTER cnumber="5">
      <VERS vnumber="1"> Atumíin shuar ti Tunáa tura awai. Ju Yamái Ashí nekanaiti. Nu shuar ni Aparí nuwé achikiuiti. Timia tunaaka nu tsanirmamu Yus-shuarchanumsha atsawai.</VERS>
      <VERS vnumber="2">Nu tunaajaisha tuke nankaamantu Enentáimprumek? Antsu uuttiniaitrume. Nu shuar Tunáa Túraka Atumíinia akankatniuiti.</VERS>
      <VERS vnumber="3">Ayashur pujachkuisha wi nui Pujáa aintsan nuna tunaarin paant nekaamjai, tura Asutiátniuiti tajai.</VERS>
      <VERS vnumber="4">Tuma asamtai átum Káunkakrumin ii Uuntri Jesukrístu kakarmarijiai tura wi nui Pujáa aintsanak, ii Uuntri Jesukrístu kakarmarijiai</VERS>
      <VERS vnumber="5">nu shuar uunt iwianchnum surunkatniuiti ni ayashi wakeramuri amukati tusa. Nujai ni wakani uwemprattawai ii Uuntri Jesukrístu Támatai.</VERS>
      <VERS vnumber="6">"Iikia pénkeraitji" Tárumna nu ántraiti, Tunáa Atumíin tuke akui. Iis, "Karía ishichik yuminnium enketam mash karimtiktsuk" tiniu ainiawai. Núnis átatui ju tunaajai.</VERS>
      <VERS vnumber="7"> Tuma asamtai nu Karía ukartarum yajauch awajturmasaij tusarum. Núnisrum ju tunaanumia kanakrum pénker átatrume. Yaunchu Enentái Karía Núnis amuukatniuiti. Ashí yamarmak yuminia aintsan ajasuitrume. Tanta wakapruachusha Enentáimpratai. Israer-shuar paskua nampernum aya wakapruachu tantan yuu ainiawai. Atumí tunaari atsakui atumsha nu Námper-tantaa aintsar pénker ajasuitrume. Paskua nampertincha Israer-shuar murikiun main ainiawai. Núnisan Kristu jaka ii murikria ainis ajasuiti.</VERS>
      <VERS vnumber="8">Tuma asamtai iisha paskua Námper Nájanku pujakur tuke Núnisan shiir wekasatniuitji. Tuma asamtai Ashí yajauch tunaasha írunna nuka Karía yaunchu nawamua aintsankete. Nuka atsutniuiti. Antsu nekas ana nuka shiir Enentáimsar wekasatniuitji. Nuka yuminia aintsankete.</VERS>
      <VERS vnumber="9"> Nuik papin aatramajrumna nui "Tsanirma shuarjainkia iischatniuitrume" Tímiajrume.</VERS>
      <VERS vnumber="10">Ju nunkanam Yus-shuarchaka aya tsanirma, aya kuitniak ikiauwin, aya kasak, aya ántar-yusan tikishmatin ainiatsuk. Nú shuarjainkia penké iischatniuitkiurmeka ju nunkanmaya Jíinkintrume. Núnaka Tátsujai.</VERS>
      <VERS vnumber="11">Antsu wi Tájana nu Júiti, Shuar "Yus-shuaraitjai" Tákunka tura Tunáa Túriniaitkuinkia niijiai iischatniuitrume. Tsanirmasha, Kuítian ikiauwincha, ántar-yusan tikishmatniusha, tsanumniusha, nampencha, kasasha "Yus-shuaraitjai" Tákuinkia iischatniuitrume. Penké niijiai Yurumáshtiniaitrume.</VERS>
      <VERS vnumber="12">
      </VERS>
      <VERS vnumber="13">Yus-shuarcha tunaari pachischatniuitjai. Yus Núnaka iistatui. Atumka antsu Atumíin Yus-shuar ainia nuna tunaari iistiniaitrume. Tuma asamtai nu shuar tunaarintin Atumíiya akankatarum.</VERS>
    </CHAPTER>
    <CHAPTER cnumber="6">
      <VERS vnumber="1"> Yus-shuarka Chíkich Yus-shuarjai itiurchat pujakka Kapitiánjai chichas iwiarashtiniaiti Yus-shuarcha asamtai. Antsu Yus-shuar írunna nujai iwiarati.</VERS>
      <VERS vnumber="2">Enentáimpratarum. Amuukatin tsawantai Yus-shuarka Ashí ju nunkanmaya shuara tunaari mash nekaawartatui. Tura Ashí Tunáa nekaatniuitkiurmeka itiur Yúpichuchia nu nekaashtatrum.</VERS>
      <VERS vnumber="3">Nu arantcha Yusa suntari Túramurisha nekaattaji pénkerashit tusar~i. Nayaimpiniam Túrawarma nekaatniuitkiurkia itiura ju nunkanmaya nu tujinkiattaj~i.</VERS>
      <VERS vnumber="4">Pai, itiurchat ákuinkia Yus-shuar penké tujintiainiana nujai iwiaratarum antsu.</VERS>
      <VERS vnumber="5">Natsaruk tusan nuna Tájarme. Warí, Atumíini chikichkisha atsawak ni yachi itiurchatri pénker iwiaramnia?</VERS>
      <VERS vnumber="6">Urukamtai Yus-shuar ni yachijiai itiurchat pujakka Yus-shuarchanum wea iwiaratniun?</VERS>
      <VERS vnumber="7">Atumí itiurchatri kapitiannium jukirmeka nujainkia átum tujinkiamu Páantaiti. Natsantchakait. Itiurchat ana nusha urukamtai antsu katsuntram Asakáatsum? Kasamkamusha urukamtai katsuntram Asakáatsum?</VERS>
      <VERS vnumber="8">Antsu átumka Nuámtak yachijiai itiurchat Awajnáiyarme tura Kasárnáiyarme.</VERS>
      <VERS vnumber="9"> Tunáa Túrinkia Yus akupeamunam pachiinkiachmin ainia nu nékatsrumek. Anannawairap. Ashí tsanirma nusha, ántar-yusan tikishmatniusha, nuamtak aishmanjai tsanirmasha,</VERS>
      <VERS vnumber="10">kasasha, Ashí Kuítian ikiauwincha, nampencha, tsanumniusha, yajauch chichainia nusha, Chíkich shuaran anankawar atantin ainia nusha Yus akupeamunma Nuí penké wayashtin ainiawai.</VERS>
      <VERS vnumber="11">Atumíiyasha Chíkich Chíkich nuna Túrin armai. Tura yamaikia ii Uuntri Jesusa kakarmarijiaisha tura ii Yusri Wakani kakarmarijiai atumi Enentái shiir ajasuiti, atumsha Yusna ajasurme, tura tuke pénker ajasurme.</VERS>
      <VERS vnumber="12"> "Ashí Túramniaitjai" tiniu ainiawai tura nekasaiti. Tuma ain mash Yáinkiashtatui pénker wekasatniun. Nekas Ashí Túramniaitjai tura Nánkamas Túratniujai nupetnakchattajai.</VERS>
      <VERS vnumber="13">Junasha tiniu ainiawai: "Apatuk wakejainchu tura wake apatkujainchu mai ántraiti." Apatkujai wakesha nekas mai metek Enentáimpratin ainiawai tura Yus mai metek amuktatui. Núnisan ii ayashi ii Uuntri Krístunuiti tura Kristu ii ayashi nérenniuiti. Tuma asamtai ii Ayashíjiai tsanirmashtiniaiti.</VERS>
      <VERS vnumber="14">Tura Yus ii Uuntri Jesusan iniantkimia Núnisan ii Ayashíncha nu kakarmarijiai iniantkittiawai.</VERS>
      <VERS vnumber="15">Ashí ii ayashiin Kristu Ayashímkiaiti. Nu átumka nékatsrumek? Winia ayashrusha Kristu Ayashíiya asamtai itiurak nuna Tsanirí Ayashín najanattaj? Penké Túrachminiaitjai.</VERS>
      <VERS vnumber="16">Kame jusha nékatsrumek? Aishman tsanirijiai tsaninkiar chikichik ayashtinia ainis ajainiawai. Núnisan Yus-Papinium aarmaiti: Mai chikichik ayashtinia ainis ajasartatui.</VERS>
      <VERS vnumber="17">Tura shuar ii Uuntri Krístujai tsaninkia mai Chikichík wakantin ajainiawai.</VERS>
      <VERS vnumber="18">Tuma asamtai tsanirmatniunmaya Yajáyan wainkiarum tsékentiarum. Chíkich Tunáa írunna nu ii Ayashínkia ti yajauch awajeatsui. Túrasha shuar tsanirmakka Ní ayashiniak yajauch awajeawai.</VERS>
      <VERS vnumber="19">Yusa Wakaní ame Enentáimin pujurtamu asamtai, ame ayashim ni jeente. Nu Wakanínkia Yus amasuiti. Nuka nékatsrumek? Tuma asamtai ame ayashmi nérenchaitme.</VERS>
      <VERS vnumber="20">Kristu numpejai sumakma asamtai, ayashmisha wakanmisha Yusna ainiawai. Yusna asamtai ayashmijiai pénker Túratniuitme, Yus shiir Awájnástí tusam.</VERS>
    </CHAPTER>
    <CHAPTER cnumber="7">
      <VERS vnumber="1"> Ayu. Atum aatrurmarmena nuna yamaikia ujaktajrume. Shuar nuatteachkusha pénkeraiti.</VERS>
      <VERS vnumber="2">Tura ti tsanirmatniun Enentáimtuinia ásar Ashí aishman Ní nuwenak nuatkati tura Ashí nuwa Ní aishrinin iniumkati.</VERS>
      <VERS vnumber="3">Aishmansha ni aishri asa nuwen Túratniua nuna umiktiniaiti. Núnisan nuwasha ni nuwe asa ni aishrin Túratniua nuna umiktiniaiti.</VERS>
      <VERS vnumber="4">Núwaka ninki ni Ayashí nérenniuchuiti, antsu ni aishriniuiti. Núnisan aishmansha ninki ni Ayashí nérenniuchuiti, antsu ni nuwénuiti.</VERS>
      <VERS vnumber="5">Ni ayashi suritnaikiashtin ainiawai. Tura mai itit awajnaitsuk Yus áujsatin wakeruiniak ishichik tsawant kanakmin ainiawai. Tura nuinkia atak tsanin pujustin ainiawai. Túracharmatainkia uunt iwianch, Satanás, tunaanum iniartinian útsutkattawai katsuntratniun tujintiakui.</VERS>
      <VERS vnumber="6">Ayu. Tura nuna aarayatan Nújainkia "Ashí shuar Páchitsuk nuatkatniuiti" Tátsujai. Nuatkatniuitkiumka pénkeraiti.</VERS>
      <VERS vnumber="7">Túramtai "Ashí wijiai métek nuatkachuitkiuinkia maak ainti" tajai. Tura Yus Ashí shuaran Imiá métek najanachuiti. Chikichan nuatkatniun Súsaiti, tura chikichan Yúpichuch katsuntratniun Súsaiti.</VERS>
      <VERS vnumber="8">Natsancha wajencha juna Tájai, "Wijiai métek nuattsuk pujusrumka pénkeraiti."</VERS>
      <VERS vnumber="9">Tura katsuntratniun tujinkiarka nuatkarti. Ti katsuntrachmin nekapeakum nuatkatin pénkeraiti.</VERS>
      <VERS vnumber="10"> Nuatnaikiarun antsu Tájai, "Nuwa nuatkamuka ni aishrin ikiukchatniuiti" tajai. Núnaka ii Uuntri Kristu akupkaiti aya winia chichampruchuiti.</VERS>
      <VERS vnumber="11">Túramtai ni aishrin ikiukkia ninki atak nuatnatsuk Pujustí tura tsanin pujustinian wakerakka ataksha ni aishriin waketkiti. Núnisan aishmansha ni nuwen ajapashtiniaiti.</VERS>
      <VERS vnumber="12">Chíkich shuaran juna Tájai wikia, ii Uuntri Kristu juna akupkachuiti. Yus-shuara nuwenka Yus-shuarchaitkiunka tura ni aishrijiai pujustinian wakerakka pénkeraiti; ajapashtiniaiti, Tájai.</VERS>
      <VERS vnumber="13">Núnisan Yus-shuara aishri Yus-shuarchaitkiunka tura ni nuwejai pujustinian wakerakka pénkeraiti; ikiukchatniuiti.</VERS>
      <VERS vnumber="14">Nu nuwaka "Yus-shuarchajai tsanin pujakun Yusjai yajauch ajastatjai" tu Enentáimprashtiniaiti. Antsu nii Yus-shuar asamtai ni aishri niijiai Pujá asa pénker ajasminiaiti Yusjai. Núnisan Núwaka Yus-shuarchaitiat ni aishri Yus-shuaraitkiuinkia niijiai tsanin Pujá asa pénker ajasminiaiti Yusjai. Núnisan ni Uchirísha pénker ajasmin ainiawai Yusjai. Núnischaitkiuinkia ni Uchirí Yus-shuarcha Uchiría aintsar ainti.</VERS>
      <VERS vnumber="15">Tura aishmansha nuwasha Yus-shuarcha ana nu kanaktinian wakerakka Túrati. Yus-shuar nujai ankantaiti. Núnisan asati. Tuke Máaniaktinian Yus nakitramaji.</VERS>
      <VERS vnumber="16">Núwaka ni aishri Yus-shuar ajastatna nuna nekas nékawak. Tura aishmansha ni nuwe Yus-shuar ajastatna nuna nekas nékawak? Yus-shuarcha nuka wétinia wakerakka Wetí.</VERS>
      <VERS vnumber="17"> Wátsek. Shuarka Yus-shuar ajaska Yus niin najanama aintsan tuke átiniaiti. Pujumia aintsan pujusminiaiti. Núnaka Ashí Yus-shuarnum akupeajai.</VERS>
      <VERS vnumber="18">Iis, Yus-shuar ajasuka Israer-shuaraitkiunka tuke Israer-shuar Atí. Tura Israer-shuarchaitkiunka Israer-shuar ajastin Enentáimprashtiniaiti.</VERS>
      <VERS vnumber="19">Israer-shuaraitkiumsha tura Israer-shuarchaitkiumsha nuka Enentáimtuschatniuiti. Aya Yus tana nu umirkatin nekas Enentáimtustiniaiti.</VERS>
      <VERS vnumber="20">Yus-shuar ajasuka nuik pujumia aintsan pujusminiaiti.</VERS>
      <VERS vnumber="21">Chíkich shuara takarniuri asam ti itiurchat pujakmesha itiurchat Enentáimpráip. Tura ankant Jíinkimniaitkiumka Jíinkitiá.</VERS>
      <VERS vnumber="22">Ankantchaitkiumka ankantaitkiumsha ju Enentáimpratá. Takarniuka Yus-shuar ajas tuke Chíkich shuara takarniurinkiusha shiir Enentáimpratniuiti Kristu niin tunaanumia ankant awajsamtai. Tura shuar takarniuchua nu, Yus-shuar ajas Kristu takarin ajasuiti.</VERS>
      <VERS vnumber="23">Ti Wáitsamiayi Kristu iin ankant awajtamsatniun. Ni numpejai sumakma asarum shuar emetamu airap.</VERS>
      <VERS vnumber="24">Tuma asamtai shuar Yus-shuar ajas nuik pujumia aintsan yamaisha Pujústí tura Yusan Enentáimtus wekasati.</VERS>
      <VERS vnumber="25"> Nuwa natsa Túratniua nuna yamaikia áujmatjai. Kristu juna akupkachmai tura Kristu anenkratmari ti nekapsa asamtai wi Tájana nu antukminiaiti.</VERS>
      <VERS vnumber="26">Tuma asamtai juna Tájai. Ti iturchatnum Pujá asakrin shuar aya Júnisan nuattsuk pujustin pénkeraiti.</VERS>
      <VERS vnumber="27">Nuatkaitkiumka Núwem ikiukip. Nátsaitkiumka nuwa eakaip.</VERS>
      <VERS vnumber="28">Tura nuatkumka Tunáa Túratsme. Nuwasha iniurtukka niisha Tunáa Túrachuiti. Túrasha nuatnaikiaru itiurchatan ti Wáinkiartatui ju nunkanam. Nú itiurchatnumia wi uwemtikraintjai.</VERS>
      <VERS vnumber="29">Yatsuru, juna Tájarme. Ishichik tsawant taasai. Juyanka nuatkaru ainia nuka aya ni nuarin Enentáimprashtiniaiti antsu Yúsna Enentáimtustiniaiti.</VERS>
      <VERS vnumber="30">Núnisan tuke Yúsnan Enentáimsar uutainia nusha uutcha aintsar pujustin ainiawai. Warainia nusha warascharua aintsar pujustin ainiawai. Súmainia nusha sumakcharua aintsar pujustin ainiawai. Ju nunkanmayajainkia itit awajmamsashtiniaitji.</VERS>
      <VERS vnumber="31">Núnisan aya Jú nunkanam pénker pujustin ti takaschatniuiti. Ashí Jú nunkanmayanka amuukatniuiti.</VERS>
      <VERS vnumber="32">Jú nunkanmayajain itit ajaschak tusan wakerajrume. Nátsaka Yúsnan Enentáimtawai ni wakera nuna umiktinian.</VERS>
      <VERS vnumber="33">Túrasha nuatkaka ju Nunkanmcyan Enentáimtawai ni nuarin shiir Enentáimtiksattsa.</VERS>
      <VERS vnumber="34">Núnisan nuwa Nátsasha nuatkamusha Niisháa Enentáimiainiawai. Nuwa natsa Yúsnan Enentáimtawai ni Ayashísha ni Wakanísha tuke Yúsjai shiir Atí tusa. Tura Nuátkamuka ju nunkanmayan Enentáimtawai ni Aishrín shiir Enentáimtiksattsa.</VERS>
      <VERS vnumber="35">Atumin Yáintajtsan juna Tájarme. Itiurchat awajsattsan wakeratsjai antsu shiir wekaakrum itit awajtsuk Yus shiir Enentáimtustarum tusan wakerajai.</VERS>
      <VERS vnumber="36"> Tura shuar ni nawantri natsan nuatnaikiati Tákunka pénkeraiti. Nawantrin natsa tuke apujsatniun nakitiakka surukminiaiti. Nusha tunaachuiti.</VERS>
      <VERS vnumber="37">Tura Chíkichka tuke natsan apujsataj Tákunka nekas pénkeraiti. Apujsatin itiurchatchaitkiuinkia tura ni nawantri nuatnakchatniuitkiuinkia apujsatniuiti. Apujsanka nekas pénker Túraiti.</VERS>
      <VERS vnumber="38">Tuma asamtai nuatmamtikianka pénker Túrayi tura apujsanka nu nankaamas pénker Túrayi.</VERS>
      <VERS vnumber="39"> Nuwa aishri iwiaaku pujakuinkia tuke niijiai tsanin pujustiniaiti. Tura ni aishri jakamtai ankant ajas ni wakera nujai Yus-shuaran iis nuatnaikiamniaiti,</VERS>
      <VERS vnumber="40">tura tuke nuatnatskesha nu nankaamas nekas shiir pujustatui. Tú Enentáimjai wikia tura Yusa Wakanísha métek Tátsuash.</VERS>
    </CHAPTER>
    <CHAPTER cnumber="8">
      <VERS vnumber="1"> Ayu. Yamaikia yurumkasha namansha ántar-yusnum susamun áujmatsattajai. Jujai Túratniua nuka mash nékaji. Tura shuar "ti nékaitjai" Enentáimkiunka nujainkia "neka asan nankaamantuitjai" tu Enentáimiui. Antsu shuar Chíkich shuaran aneakka niin pénker Atí tusa yayawai.</VERS>
      <VERS vnumber="2">Shuar "ti nékaitjai" Tákunka nekas nekaatniua Núnaka unuimiarchaiti.</VERS>
      <VERS vnumber="3">Tura Yúsan aneana Núnaka Yus pénker nékawai.</VERS>
      <VERS vnumber="4"> Wátsek. Antar-yus susamu Yúatin junis Enentáimpratniuiti. Yuska aya chikichkiiti. Tura Chíkich Yus atsakui,</VERS>
      <VERS vnumber="5">aentsu yusri nayaimpinmasha nunkasha írunna nuka penké ántar ainiawai. Kame aentsu Yúsrisha tura uuntrisha ti írunui.</VERS>
      <VERS vnumber="6">Tura iikia nékaji, aya chikichik Yus awai, nusha ii Aparínti. Ashí írunna nuna najanaiti tura ni wakera nuna umikiat tusa najatmamji iin. Ii Uuntrisha chikichkiiti, Jesukrístu. Niijiainkia Ashí najanamuiti. Tura iisha ni kakarmarijiai iwiaaku pujaji.</VERS>
      <VERS vnumber="7"> Tuma asamtai ántar-yus susamu yuamniaiti tura Yus-shuar awai juna nékainiatsna nu. Nu shuar ántar-yusan yaunchu tikishmatraru ásar Nú yusan susamun yuawarka itiurchat Enentáimprar "Enentáirui yajauch ajasjai" tiartatui.</VERS>
      <VERS vnumber="8">Watsek, yuamujai Yus iin shiir Enentáimtikrampratniun jeatsui. Yuarkia nujai pénker áchattaji tura Yúachrikia yajauch áchattaji.</VERS>
      <VERS vnumber="9">Ankantaitme Yúatin wakerakmeka. Tura anearta. Ame Yúakmin Chíkich shuar itiurchat Enentáimna nusha ámin Wáitmak Yúanka ni Enentáin Tunáa ajastatui.</VERS>
      <VERS vnumber="10">Iistá. Ameka neka asam ántar-yusa jeen wayam tura nui Yúakminkia ame yatsum nui Wáitmákchanpiash. Tura niisha itiurchat Enentáimiat ántar-yus susamun Yúashtimpiash.</VERS>
      <VERS vnumber="11">Nújainkia ame nékamujai ame yatsum Kristu jaka uwemtikramia nu yajauch ajastatui.</VERS>
      <VERS vnumber="12">Túramtai ame yatsum itiurchat Enentáimna nu yajauch awajeakum Krístunmasha Tunáa Túraitme.</VERS>
      <VERS vnumber="13">Nu asamtai winia yatsurun wi Yúajna nujai yajauch awajeaknaka namannaka penké yuashtatjai nii Tunáa ajasain tusan.</VERS>
    </CHAPTER>
    <CHAPTER cnumber="9">
      <VERS vnumber="1"> Ashí Kristu akatramuri Túratniua nuna wisha Túramniaitjai ni akatramuri asan. Iis, wisha ii Uuntri Jesusan Wáinkiaitjai tura wisha Jesukrístu takatrin takaajai. Winia takatrujain átumka Yus-shuar ajasuitrume.</VERS>
      <VERS vnumber="2">Chíkich shuar "Kristu akatramurinchuiti" Túrutainiakuisha átumka winia takatrujai Yus-shuar ajasu asakrumin nujai wi nekas Kristu akatramurintiaj nu paant nekaamniaiti. Tura tu Enentáimtursatniuitrume.</VERS>
      <VERS vnumber="3"> Ashí shuar "Kristu akatramurinchuiti" Túrutainia nuna juna Tájai.</VERS>
      <VERS vnumber="4">Wisha Yus-Chichaman etserkataj tusan Shuárnum iraakun Ashí ajampruinia nuna yuamniaitjai tura umarminiaitjai.</VERS>
      <VERS vnumber="5">Tura Pítrusha, Jesusa yachisha, tura Chíkich akatramusha irainiak ni nuwen Yus-shuar ainia nuna jukimnia ainiawai. Wisha Núnisnak Túramniaitjai.</VERS>
      <VERS vnumber="6">Chíkich akatramuka kuit susamujai Yus-Chichaman etserainiawai. Wisha Pirnapísha Núnisrik Túramniaitji. Kame aya iichikik takastiniaitiaj~i?</VERS>
      <VERS vnumber="7">Suntarka Ní Kuítrijiaimpiash takaa? Tsanimpian Aráa nu nuna neren Yúatsuk. Wáakan wainiua nusha muntsurin úmatsuk? Núnisan Yus-Chichaman étsera nusha Nú takasmanumia Yurumámniaiti.</VERS>
      <VERS vnumber="8">Aya aents Enentáimmian chichaatsjai. Muisais akupkamunmasha métek tawai.</VERS>
      <VERS vnumber="9">Muisais akupkamunam aarmaiti: "Turu takaak jinkiaia saepen pakartaj tusa Nájakui ni Nují Jinkiatáshtiniaiti. Antsu ni wakerak yuati." Tu aarmaiti. Tura Yus aya Túrunak Enentáimprachmiayi jujai.</VERS>
      <VERS vnumber="10">Antsu iin jujai nekaawarat tusa Tímiayi. Jinkiain araana nusha tura Júukmatai saepen pakaana nusha nuna jinkiain mai Yurumátin ainiawai. Paant Atí tusa Yus nuna aarmiayi.</VERS>
      <VERS vnumber="11">Tuma asamtai Yus-Chicham atumiin etserkakrin Nuyá átum takakrumna nujai iin ajamsatniuitrume. Nusha itiurchatkait?</VERS>
      <VERS vnumber="12">Chíkich akatramu Atumíin irutainiak ajamsamun yuamniaitkuinkia iikia nekas Túramniaitji ii etserkamujai Yus-shuar ajasakrumin. Tura wikia antsu Túrachuitjai. Atsumaknasha Ashí itiurchat ana nuna katsuntramjai Kristu shiir chichamen étserkui shuar itiurchat Enentáimturarain tusan.</VERS>
      <VERS vnumber="13">Ashí shuar ni Yúsriniun tuke pujurin ainia nu, ni yusri jeen írunna nuyan Yurumáiniawai. Tura yus-sutai namanken maawar Nuyá Yurumáiniawai.</VERS>
      <VERS vnumber="14">Núnisan Yus-Chichaman etserniua nuka Yúsnan takasu asamtai pénker ajamsatniuiti. Nuna Kristu akupkamiayi.</VERS>
      <VERS vnumber="15"> Tura wisha ajamsamun yuamniaitiatan tuke winia Kuítrujai Yurumámjai. Tura yamaisha Surúsúk tusan aattsujrume. Antsu nuna Túrutsuk jakanka maak Aíntjai.</VERS>
      <VERS vnumber="16">Uwempratin chichaman wi étserkun aya Nújain "ti penkeraitjai" Enentáimtumatsjai. Kame Yus nuna Túratniun surusuncha itiurkatjak. Nuna Túrachkunka ti itiurchat pujusaintjai.</VERS>
      <VERS vnumber="17">Wakerakun étserkunka, warasminiaitjai. Tura nakitiaknasha tuke Yus surusmanka umiktiniaitjai.</VERS>
      <VERS vnumber="18">Tura jujai antsu nekas warasminiaitjai: Wi Túramnian iniaisan chikichnan takatsuk aya winia Kuítrujain uwempratin chichaman étserjai. Nujai waraakun akikma aintsankete.</VERS>
      <VERS vnumber="19"> Chíkich shuara takarniuchuitiatan Ashí shuara takarniuriya aintsanketjai Kristu shuari Untsurí ajasarat tusan.</VERS>
      <VERS vnumber="20">Israer-shuarjai pujakun niisha Yus-shuar ajasarti tusan Israer-shuara aintsan ajai. Kame Muisaisa akupkamuri umirkatin ainiakui wisha aun umirkashtiniaitiatnak umirniuitjai.</VERS>
      <VERS vnumber="21">Tura Israer-shuarchasha Yus-shuar ajasarti tusan, nu shuar Muisaisa akupkamurin umirkashtin ainiakui, wisha nuna umirkashtinia aintsan ajai. Tura Kristu akupeana nuna umirkatin asan nekas Yus akupkamun umirniuitjai.</VERS>
      <VERS vnumber="22">Yusjai katsuarchasha ti penker Yus-shuar ajasarti tusan wisha katsuarcha aintsan ajai. Chíkich Chíkich shuarjai métek ajajai ishichkisha Yus-shuar ajasarti tusan.</VERS>
      <VERS vnumber="23">Ashí wi Túraj Núnaka uwempratin chicham tuke shiir Atí tusan Túrajai. Tura nu chichamjai wisha atsumtsuk shiir wekaajai.</VERS>
      <VERS vnumber="24"> Shuar nekapnaisatniusha Untsurí tsékentin átsuk tura aya chikichik awakmatsuk. Ninki, awakmakun Súsatniua Nú shiirmachin achiktatui. Núnisrum kakarum ajasrum awakmak Shíirmachin achiktinia aintsarum Yusna takastarum.</VERS>
      <VERS vnumber="25">Shuar nakurak nekapnaisatin ainia nuka nupetmaktaj Tákunka Ashí itit awajea nuna ikiuiniawai. Iisha Núnisrik nu Enentáijiai Yusna nu takastiniaitji. Nakuruinia nu shuar awakmakun tawasap Súsatniua nuna achikiarsha Nú tawaspan Wárik kajinmatkimniaiti. Antsu Yus iin amastatjinia Nú tawasap tuke amuukashtatui.</VERS>
      <VERS vnumber="26">Wikia aya Nánkamsan tsékeatsjai. Nasejai maania aintsan Máaniatsjai.</VERS>
      <VERS vnumber="27">Antsu winia ayashrun awatinia aitkiasnak umimtikiajai. Túrachkunka chikichan unuiniariatan winiasha awakmakun Súsatniua Nú shiirmachin Yus surustinian nakitrurainti.</VERS>
    </CHAPTER>
    <CHAPTER cnumber="10">
      <VERS vnumber="1"> Enentáimpratarum, yatsuru. Yus yaunchu ii uuntrin Ashí métek Yáinmiayi. Nusháa yuranmijiai jintian nekapruamiayi. Tura Ashí ii uuntri nu yuranmin apapekar wearmiayi. Ashí Núnisar Kapaaku Nayaantsan Yus akankamunam wekasar katitkiarmiayi.</VERS>
      <VERS vnumber="2">Tura Muisaisan umirkar yuranminiam tura nayaantsanam Ashí imiaimiu aintsan ajasarmiayi.</VERS>
      <VERS vnumber="3">Núnisan Ashí mash Yusnumia yurumkan yuawarmiayi.</VERS>
      <VERS vnumber="4">Entsancha Ashí mash Yus susamunak umararmiayi. Kame Yus kayanmaya entsan akupkamtai Ashí umararmiayi. Krístusha, Nú kaya aintsan, niijiai tuke weakui ni Wakaní atsumamurin Krístunmayan takusarmiayi.</VERS>
      <VERS vnumber="5">Tuma ain Yus ti Yáinmaitiat ni wakeramun umikcharmiayi. Tura ásar ni nunkeen jeatsuk atsamu nunkanam ti Untsurí Jákarmiayi.</VERS>
      <VERS vnumber="6"> Iisha nujai unuimiartiniaitji. Iikia ni wakeriarmia aintsar~i yajauchia nu wakerukchatniuitji.</VERS>
      <VERS vnumber="7">Nu asamtai ántar-yus ni Túrawarmia aintsarum tikishmatrairap. Iis, jiru yusri shiir awajenakui Yus-Papinium aarmaiti, "Nu shuar Yurumáwar nampekar Námper ti najanawarmiayi." Tu aarmaiti.</VERS>
      <VERS vnumber="8">Nii Túrawarmia Núnisrik iikia tsanirmashtiniaitji. Nuna Túrawar paintitres mir (23.000) chikichik tsawantai Jákarmiayi.</VERS>
      <VERS vnumber="9">Iisha Tunáa Túrar "Yus Asutiuáshtatui" tu Enentáimprashtiniaitji. Niisha nuna Túrawar napijiai esaim Untsurí Jákarmiayi.</VERS>
      <VERS vnumber="10">Yussha yajauch áujmatsashtiniaiti. Nuna Túrawarmatai Yus ni suntarin akupak Untsurín maawarmiayi.</VERS>
      <VERS vnumber="11">Yaunchu ii uuntrijiai Túrunamu iin Amúamu tsawantnum pujajnia nuna jintintramat tusa aarmaiti.</VERS>
      <VERS vnumber="12">Tuma asamtai shuar "Tunaanum iniaarchattajai" Tákunka anearti. Anearchamka iniaarminiaitme.</VERS>
      <VERS vnumber="13">Tura ame itiurchatrumka aya amek nekapeatsme. Chíkich shuarsha nu itiurchatjai métek nekapsatin ainiawai. Jusha ti Enentáimpramniaiti. Ame katsuntratin tujintiamna nuna nankaamas itiurchatan Yuska pénker asa tsankatramatsui. Antsu itiurchat tarutrammatai, nu itiurchatnum pujamin Yuska uwempratniun jintintramattawai. Nújainkia katsuntrattame.</VERS>
      <VERS vnumber="14">Nu asamtai aneamu yatsuru penke ishichkisha ántar-yus enentaimtusairap.</VERS>
      <VERS vnumber="15"> Atumsha nékatsrumek. Wi Tájana nu nekaschakait.</VERS>
      <VERS vnumber="16">Kristu jakamu Enentáimtustin Námper najanar Yus áujeaji Kristu numpen nakumea nu shiir Atí tusar. Tura métek umarar nujai Kristu numpé métek Enentáimtaji taji. Tura apatkusha Púurar~i tura métek yuar~i nujai Kristu Ayashí iin jarutramkamu métek Enentáimtaji taji.</VERS>
      <VERS vnumber="17">Apatkusha chikichkiitiat Púuram Untsurí ajatsuk. Iisha Núnisrik Untsuríitiatar nu apatuk métek yuar~i métek Enentáimprar chikichik ayashtinia aintsar aji.</VERS>
      <VERS vnumber="18">Israer-shuartisha Enentáimpratai. Yus-sutai namanken yuinia nu, métek yuawar Yusan métek Enentáimtuiniatsuk.</VERS>
      <VERS vnumber="19">
      </VERS>
      <VERS vnumber="20">Núnisan Yus-shuarcha ántar-yus sutai namanken suiniak nekas-Yusan suiniatsui antsu yajauch wakanin suiniawai. Kame ántar-yus ainiak penké ántar ainiawai, iwiaakuchu ainiawai. Nu namansha sutai namanketiat pénker namankete, yajauchichuiti. Aya junak tajai. Yus-shuarcha ántar-yus sutai namanken suiniakui amesha niijiai métek yuamka yajauch wakanniasha niijiai métek Enentáimtajai tame. Nu antsu yajauchiiti.</VERS>
      <VERS vnumber="21">Kristu numpen nakumea nu úmakrum íwianch susamua nuka umarchatniuitrume. Kristu ayashin nakumea nu Yúakrumka íwianch susamua nuka Yúashtiniaitrume.</VERS>
      <VERS vnumber="22">Warí, Yus akajkatin wakeramek. Iisha niin nupetkamniashitiaj~i?</VERS>
      <VERS vnumber="23"> "Ashí Túramniaitjai" tiniu ainiawai. Ayu, tura mash Yáintkiashtatui pénker wekasatniun. Nekas Ashí Túramniaitjai tura mash Yáintkiashtatui wakaniur kakaram ajastin.</VERS>
      <VERS vnumber="24">Nú arantcha Chíkich Yáintincha Enentáimpratniuitji. Aya iiniuk pachischatniuitji.</VERS>
      <VERS vnumber="25">Naman Súmakum inintrutsuk sumakta. Tura ántar-yusan susamusha yajauchichuashit Enentáimtsuk Páchitsuk yuata.</VERS>
      <VERS vnumber="26">Ashí ju nunkasha tura Ashí írunna nusha Yúsnachuk ainia. Tuma asamtai pénker ainiawai.</VERS>
      <VERS vnumber="27">Yus-shuarchasha yurumkan ajampramkuisha Ashí mash yajauchichuashit tu Enentáimtsuk Páchitsuk yuamniaitme.</VERS>
      <VERS vnumber="28">Tura Chíkich chichaak "Juka ántar-yus susamu namankete" Túramkuinkia nuikia yuawaip. Yúakminkia nu shuar itiurchat Enentáimprattawai.</VERS>
      <VERS vnumber="29">Ame Páchitsuk yuamniaitkiumnisha nii antsu Yúachmin asa itiurchat Enentáimprattawai. Tura amesha Tíchatameash "Urukamtia nii tujintiakui wi Yúachminiaitiaj.</VERS>
      <VERS vnumber="30">Wi Yúsan yuminsan Yúakuisha urukamtia itiurchat Enentáimturainia. Yus yuminsachmakait?" Tíchatameash.</VERS>
      <VERS vnumber="31">Ayu, Yúakmesha úmakmesha Ashí Túramna nusha Ashí shuar Yúsan shiir Enentáimtusarti tusam Túratá.</VERS>
      <VERS vnumber="32">Tuma asamtai ii Túramujai Chíkich shuar tunaanum ajuashtiniaitji. Israer-shuarsha, Israer-shuarchasha, Yus-shuarsha Ashí Yáintiniaitji.</VERS>
      <VERS vnumber="33">Wisha Ashí shuaran Yáintinian tuke Enentáimjai. Ashí shuar uwemprarti tusan wi wakeraj nuna Enentáimtsuk niin Yáintinian tuke pujurjai.</VERS>
    </CHAPTER>
    <CHAPTER cnumber="11">
      <VERS vnumber="1"> Kristu turamia aintsan takaajai wisha. Atumsha Núnisrum wi takaajna aintsarum takastarum.</VERS>
      <VERS vnumber="2">Yatsuru, átum winia tuke Enentáimturarum wi Tímiajrumna nu umirniuitrume. Tuma asakrumin shiir Enentáimtajrume.</VERS>
      <VERS vnumber="3">Nu arantcha ujaajrume. Yus Apa Krístun akupea aintsan Kristu Ashí aishmankan akupeawai. Núnisan aishmansha ni nuwen akupeawai.</VERS>
      <VERS vnumber="4">
      </VERS>
      <VERS vnumber="5">Iijiainkia shuar Yus áujenak tura Núnisan Yus-Chichaman étserainiak aishman etsenkrukchatniuiti antsu nuwa Múuknum nukumaktiniaiti. Tuma asamtai aishman nui etsenkrakka natsantaiti. Tura nuwa Múuknum nukumakchanka natsantaiti. Intiashin tsupimiarua aintsankete.</VERS>
      <VERS vnumber="6">Nuwa Múuknum nukumaktinian nakitiakka intiashin Tsupírtí nuikia. Watsek, nuwa ni intiashin tsupirtinian nakitiakka, tura awampratniun natsamakka Múuknum nukumakti nuikia.</VERS>
      <VERS vnumber="7">Aishmankka Yúsan nakumeawai. Yusna shiir ana nuna Nakúmkáttsa Yus aishmankan najanamiayi. Tuma asamtai aishmankka etsenkrukchatniuiti. Antsu nuwanka aishmanna shiir ana nuna Nakúmkáttsa Yus najanamiayi.</VERS>
      <VERS vnumber="8">Iis, Yus aentsun najaneak nuwanmayan aishmankan najanachmiayi antsu aishmanka Ukunchíjiai nuwan najanamiayi.</VERS>
      <VERS vnumber="9">Nuwan Yáinkiát tusa aishmankan najanachmiayi antsu aishmankan Yáinkiát tusa nuwan najanamiayi.</VERS>
      <VERS vnumber="10">Tuma asamtai Núwaka Múuknum nukumaktiniaiti, nayaimpinmaya aencha iisarti tusa.</VERS>
      <VERS vnumber="11">Ayu, tura aishman nuwajainchu atsuinti tura nuwasha Núnisan aishmanjainchu atsuinti. Yus ju nunkan Núnisan Atí tusa najanaiti.</VERS>
      <VERS vnumber="12">Iis, Yus nuwan aishmannumia najanamiayi tura aishmansha nuwanmaya akiiniaiti. Tura Yus mai najanaiti.</VERS>
      <VERS vnumber="13">Enentáimpratarum atumsha. Nuwa Múuknum nukumatsuk Yus áujsatin pénkerkait?</VERS>
      <VERS vnumber="14">Ii shuartinkia aishman intiash ajakin natsantchakait.</VERS>
      <VERS vnumber="15">Antsu Núwaka intiash ajakin pénkerchakait. Múuknum nukumaktinian susamuiti.</VERS>
      <VERS vnumber="16">Watsek, shuar tuke umiktinian nakitiakka juna nekaati, iisha tura Ashí Yus-shuartisha aya tu Enentáimji.</VERS>
      <VERS vnumber="17"> Yamái aarattajrumna nujain shiir Enentáimtatsjarme. Atum irunkuram Yáiniaiktiniaitrume tuke pénker wekasatin. Atum antsu iruntrarum yajauch awajnaiyarme.</VERS>
      <VERS vnumber="18">Wats, Yusa Jeen irunkuram Atumsháa Enentáimprarum kanakurme. Kame tu ujatkarmai. Nekaschashit.</VERS>
      <VERS vnumber="19">Tuke tupartatrumek Yúsnan ti nekana nu shuar paant nekanat tusarmea. Antsu kajernaikiar kanaktin pénkerchaiti.</VERS>
      <VERS vnumber="20">Kanakin asarum Kristu jakamu enentaimtustin nampernum atum iruntrarum Yúarmena nu nekas Yúsnachuiti.</VERS>
      <VERS vnumber="21">Iis, Ashí Ní yurumken itiaawai ai Yurumáttsa tura chikichan Nákatsuk Niá Niá wari yuattsa wakerawai. Chíkichkia ishichik itiaana nu tsukamawai tura chikichcha nampekarai.</VERS>
      <VERS vnumber="22">Yurumkan ishichik itiaana nu Iniatsáarchamek. Atum aitkiarum Núnisan Yusa jeen Yurumáshtiniaiti. Natsantaiti. Warí, Chíkich jea átsuk ai Yurumátin. Warimpait. Jujai Shíirash áujsatjarum? Atsá. Jujai shiir áujsachminiaitjarme.</VERS>
      <VERS vnumber="23"> Ii Uuntri Kristu jintintruama Núnaka ujakmajrume. Jútas tuke Súratsain, nu kashi ii Uuntri Jesus apatkun Jukí</VERS>
      <VERS vnumber="24">Yusan yuminsamiayi. Nuyá puur Tímiayi "Yuatarum. Jusha winia ayashruiti; atumin jarutramkatta Núiti. Ju Yúakrum Winia Enentáimtursatarum" Tímiayi.</VERS>
      <VERS vnumber="25">Núnisan Yurumá umik pininnasha achik Tímiayi "Ju pinin Yamaram Chichamaiti. Tura winia numpar Puármatai Yamaram Chicham nekas uminkiattawai tawai. Ju tuke úmakrum Winia Enentáimtursatarum" Tímiayi.</VERS>
      <VERS vnumber="26">Tuma asamtai ju apatuk Yúakrum tura pininsha úmakrum ii Uuntri Kristu jakamuri Enentáimtarme. Kristu Táatsain ju tuke Túratniuitrume.</VERS>
      <VERS vnumber="27">Tuma asamtai shuar Yusan Enentáimtutsuk ju apatkun yuawar tura ju pininnumiancha umarar Kristu ayashincha ni numpencha yajauch Enentáimta asa Tunáa Túraiti.</VERS>
      <VERS vnumber="28">Nu asamtai Ashí shuar ju apatkun Yútsuk tura ju pininnumiancha úmutsuk ni Enentáin iwiaratniuiti Yusjai.</VERS>
      <VERS vnumber="29">Kristu Ayashí jakamu Enentáimtutsuk Yúakka tura úmakka nuna tura asa Asutniáttawai.</VERS>
      <VERS vnumber="30">Atumsha tura asarum jaarme tura pimpiruitrume. Chikichcha Jákaru ainiawai.</VERS>
      <VERS vnumber="31">Imia-iik iimiakrinkia Yus iin Asutiámachaintji.</VERS>
      <VERS vnumber="32">Tura ii Enentáin Yus yajauchia nuna Wáiniuk Asutiámji. Túrachkunka Ashí Yus-shuarchajai Súmamtikramawaintji.</VERS>
      <VERS vnumber="33">Tuma asamtai, yatsuru, iruntrar Yurumáttsa matsatkurmeka Nákastarum métek Yurumátin.</VERS>
      <VERS vnumber="34">Shuar tsukamakka ni jéeniin~ki Yurumáti. Nújainkia yajauchijiai irunchakrumin Yus Asutiámashtatrume. Ayu, Chíkich aatrururmena Núnaka wi ai jean iwiarattajai.</VERS>
    </CHAPTER>
    <CHAPTER cnumber="12">
      <VERS vnumber="1"> Yusa Wakaní Ashí ni shuarin Súana nuna Yamái ujaktatjarme. Nekaatarum, yatsuru. Yus-shuar shiir takasarti tusa Yusa Wakaní juna Súsaiti.</VERS>
      <VERS vnumber="2">Yaunchu átum Yus-shuar tuke ajatsuk Chíkich shuarjai métek ántar-yus tikishmatramarme. Niisha ántar-yus ásar áujmattramsachmin ármiayi.</VERS>
      <VERS vnumber="3">Tura Jújain shuar Yusa Wakaní kakarmarijiai chichaana nu nekaamniaiti. Yusa Wakaníjiainkia shuar "Jesus yajauchiiti" Tíchamniaiti. Núnisan aya Yusa Wakaníjiain "Jesus winia Uuntur asa akuptuktiniaiti" Tíminiaiti.</VERS>
      <VERS vnumber="4">
      </VERS>
      <VERS vnumber="5">Yusa takatri íruntsuk. Tura Yusa Wakanín~ki Ashí nuna takastinian Súsaiti. Tura shuar Yus-shuara Uuntri chikichik ain Ashí Yusa takatrin métek takaatsui. Antsu chikichkin Ashí nankaamas pénker takaawai. Yusa Wakanísha nuna shiir takasat tusa Súawai. Tura Nii wakera nuna Ninki ni shuarin chikichik chikichik Niisháa Niisháa Súawai.</VERS>
      <VERS vnumber="6">Yúskete Ashí ni shuarin Niisháa takamtikeana nu. Ninki Ashí ni shuari Enentáin takaak takatnasha shiir takamtikeawai.</VERS>
      <VERS vnumber="7">Yusak Túratin Súam Yusa Wakaní kakarmari paant átatui nu takasmanum. Tura Ashí shuar Ní takatrijiai Yáiniaiktin ainiawai.</VERS>
      <VERS vnumber="8">Júnaka Yus takamtikeawai. Nékana nu shuarnasha, unuimiarua nunasha Yúsnan ujaktinian Súawai. Tura mai shuaran Yusa Wakaní kakarmarijiai nuna Túratniun Súsaiti.</VERS>
      <VERS vnumber="9">Chikichnasha Yúsan áujenak Yúsan ti Enentáimtusar nekas itiurchat ana nuna iwiaratniun Súawai. Nincha Yusa Wakaní kakarmarijiai nuna takastinian Súsaiti. Chikichnasha jaan Tsuártinian Súawai.</VERS>
      <VERS vnumber="10">Chikichnasha aents ninki Túrachminian Túratniun Súawai. Chikichnasha Yúsnan etserkatniun Súawai. Chikichnasha shuar wari yajauch wakannia pénker wakanniasha apatka nekaatniun Súawai. Chikichnasha Niisháa chichaman chichastinian Súawai. Chikichnasha Niisháa chichasman Jintíatniun Súawai.</VERS>
      <VERS vnumber="11">Tura Ashí shuara Enentáin nu Wakanik takaawai. Tura Nii wakera nuna ankant ankant Súawai takastinian.</VERS>
      <VERS vnumber="12"> Iikia Kristu Ayashía aintsar~i Ayashímkiaitji. Kristu Ayashí muchitmarisha írunui. Niisha Túmaitiat chikichik ayashtiniaiti.</VERS>
      <VERS vnumber="13">Tura imianiakrin Yusa Wakaní chikichik awajtamsamji, Kristu Ayashía aintsan. Israer-shuarsha, Israer-shuarchasha, ti itiurchat takaana nusha, ankant ainia nusha, Ashí Yamái chikichik ajasuitji. Tura Yusa Wakaní pimiutkamuitji Niijiai tsaninkia pujakur.</VERS>
      <VERS vnumber="14">Ayashi muchitmari aya chikichkichuiti.</VERS>
      <VERS vnumber="15">Tuma asamtai, winia nawer uwejruchuitiat tuke winia ayashrunuiti.</VERS>
      <VERS vnumber="16">Winia Kuíshrusha Jíiruchuitiat tuke winia ayashrunuiti.</VERS>
      <VERS vnumber="17">Wátsek winia ayashur aya Jíikitkiuinkia itiurak antukaintiaj? Winia ayashrusha aya Kuíshkitkiuinkia Waríjiain nekapsaintiaj?</VERS>
      <VERS vnumber="18">Nu asamtai Yus winia ayashru muchitmari ni wakeramunam ikiusuiti.</VERS>
      <VERS vnumber="19">Chikichik muchitmajain ayash áminkiait?</VERS>
      <VERS vnumber="20">Antsu Untsurí muchitma akuisha chikichik ayashkiiti. Iisha Núnisrik Chíkich Chíkich Iisháa takayatrik métek takasar Yus wakeramu takamtsuk Umíaji.</VERS>
      <VERS vnumber="21">Winia jiiru pénker ain winia Uwejrúncha wakerishtatjak. Winia muukarsha pénker ain winia nawernasha wakerishtatjak. Núnisan Yus-shuar shiir Enentáimtumak ni yachin "atsumatsjame" Tíchamniaiti.</VERS>
      <VERS vnumber="22">Antsu ii muchitmari ishichik Enentáimtajnia nu atsakuinkia ti atsumawaintji.</VERS>
      <VERS vnumber="23">
      </VERS>
      <VERS vnumber="24">Chíkich muchitmasha, iimiancha nu, shiir iwiarmamtaji. Tura nu muchitmaka shiir iisminia nujai nankaamas pénker wainji. Iis, shiircha nu antsu pénker wainji. Yus ii ayashin Núnisan Atí tusa najanamiayi.</VERS>
      <VERS vnumber="25">Nujainkia Ayashí muchitmari Máanaitsuk métek Yáiniainiawai.</VERS>
      <VERS vnumber="26">Chikichik muchitmaram najaimiakum Ashí ayashnium Wáitiatsmek. Núnisan chikichik muchitmaram ayap ajakum Ashí ayashnium shiir átsumek.</VERS>
      <VERS vnumber="27"> Núniskete Kristu Ayashíjiai Ayashímkiaj~i nu. Tura Chíkich Chíkich ni muchitmari aji.</VERS>
      <VERS vnumber="28">Ayashnium muchitma írunna aintsan Yus ni shuarin Untsurí takatan Súsaiti. Emka Yus akatramu, Nuyá ni chichamen etserin, Nuyá jintinkiartin, Nuyá aents Túrachminian Túrin, Nuyá Tsuákratin, Nuyá Yáinkratin, Nuyá akupin, Nuyá Niisháa chichamjai chicharin, mash írunui.</VERS>
      <VERS vnumber="29">Ashí Yus akatramuk ainia. Ashí Yus-Chichaman etserniuk ainia. Ashí jintinkratniuk ainia. Aents Túrachminian Ashí Túriniak ainia.</VERS>
      <VERS vnumber="30">Ashí Tsuákratniuk ainia. Ashí Niisháa chichamjai chichamtiniak ainia. Ashí Niisháa chichamjai chichasman jintinkratniuk ainia? Atsá. Túmachuiti.</VERS>
      <VERS vnumber="31">Túmaitkuinkia pénkera nu takastin wakeruktarum. Tura Imiá pénkera nuna jui jintintiatjarme.</VERS>
    </CHAPTER>
    <CHAPTER cnumber="13">
      <VERS vnumber="1"> Ju nunkanmaya aentsu chichamen Untsurí chichayatnak tura nayaimpinmaya aentsu chichamencha chichayatnak anenkratchaknaka tampur meserua aintsanak aya ten-ten ajajai. Penké ántranak chichaajai.</VERS>
      <VERS vnumber="2">Yus-Chichamnasha ti shiir étseriatnak, Túrasha Ashí uukmancha tura Ashí nekaamniancha nékayatnak, Túrasha Yúsan ti Enentáimtusan Murá umuchiayatnak, anenkratchaknaka penké ántraitjai.</VERS>
      <VERS vnumber="3">Ashí wi takakjana nuna atsumainian Súayatnak tura Yus shiir awajsattsan winia Ayashrúncha aesawarti tusan surumayatnak tura anenkratchaknaka ántranak Túraitjai.</VERS>
      <VERS vnumber="4"> Anenkartaka wari kajeatsui, Tsánkaiti, Chíkich shuaran shiir awajniuiti, péejchach asa waantu Enentáimtumatsui.</VERS>
      <VERS vnumber="5">Anenkartaka natsanta nuna Túrichuiti, Níiniunak Enentáimchaiti, kajechuiti, Páchichuiti.</VERS>
      <VERS vnumber="6">Chikicha tunaarin wararchaiti antsu pénker shuaran wararniuiti.</VERS>
      <VERS vnumber="7">Anenkartaka aya katsunteawai. Tsanú chichamnasha nakitiawai antsu aya pénker ana nuna Nákawai. Tunáa shuar shiir Ajastí tusa tuke Nákawai.</VERS>
      <VERS vnumber="8"> Anenkrattainkia tuke amuukashtiniaiti. Antsu ju nunka amuukmataisha Yus-Chicham etserkatin atsuttawai, tura Niisháa chichamjai unuimiatsuk chichastincha amuukattawai, tura Ashí nekanamtai unuimiartincha atsuttawai.</VERS>
      <VERS vnumber="9">Kame yamaikia aya ishichik nékaji. Yus-Chichamsha amutsuk étsereaji.</VERS>
      <VERS vnumber="10">Túra ukunam mash nekanamtai Yámankamtaik nekaamuka ántar átatui.</VERS>
      <VERS vnumber="11">Yaunchu wi uchich asan uchichia aintsan Enentáimkiun chichasmajai. Antsu yamaikia uunt ajasan uchiniun iniaisaitjai.</VERS>
      <VERS vnumber="12">Núnisrik Yamái ju nunkanam Yus paant Wáintsuji. Ispik kusurunam iimsatniua aintsankete. Antsu ukunam mai métek paant wainniaikiattaji. Yamaikia aya ishichik nékajai. Nui antsu Yus winia nékara aintsanak nekaattajai.</VERS>
      <VERS vnumber="13">Watsek, menaintiu amuukashtin ainiawai. Ju ainiawai: Yus shiir Enentáimtustin, shiir ana nu Nákastin, tura anenkrattai. Ju menaintiunmasha anenkrattainkia Ashí nankaamakuiti.</VERS>
    </CHAPTER>
    <CHAPTER cnumber="14">
      <VERS vnumber="1"> Nu asamtai, anenkratin atarum. Tura Núnisrumek Yúsnan pénkera nu takastin wakeruktarum. Imiankaska Yus-Chicham etserkatin pénkeraiti.</VERS>
      <VERS vnumber="2">Nújainkia Niisháa chichamjai unuimiatsuk chichastin pénkerchaiti. Iis, nu shuar Chíkich shuarjai chichatsuk aya Yusjai chichaawai. Ni chichame penké antukchamniaiti. Yusa Wakaní niin chichastinian Súawai Túrasha tana nu nekaachminiaiti.</VERS>
      <VERS vnumber="3">Antsu Yus-Chichaman étserea nuka shuaran yayawai. Shuaran Ikiatsuártasa, tura Ikiakártasa, Túrasha atsankrattsa yayawai.</VERS>
      <VERS vnumber="4">Niisháa chichamjai unuimiatsuk chichaana nuka aya ninki katsuartinian Yáinmamui. Antsu Yus-Chichaman étserea nuka Ashí Yus-shuaran Ikiatsuáwai.</VERS>
      <VERS vnumber="5">Atumsha Ashí mash Niisháa chichamjai chichastinian wakerajrume. Túrasha nuna nankaamas Yus-Chicham etserkatniun wakerajrume. Aya chichastinjainkia ju Imiá pénkerchakait. Kame chichasma Jintíakmeka maak. Nujai Yus-shuar tsakarartatui.</VERS>
      <VERS vnumber="6"> Enentaimpratarum, yatsuru. Nui iraakun aya Niisháa chichamjai chichaaknaka itiura Yáintatjarum? Antsu Yus winia jintintruamuncha tura wi nékajna nunasha étserkunka Yáintatjarme. Yus-Chichamnasha tura Ashí Yúsnancha jintinkiuncha Yáintatjarme.</VERS>
      <VERS vnumber="7">Peemsha tura tumansha wi Tájana aintsan ainiawai. Pénker Tuntuíyamuka paant nekaamniaiti. Tura pénker Tuntuíyachkuinkia, nu Tuntuíyamu nekaachminiaiti.</VERS>
      <VERS vnumber="8">Suntarsha mesetnum wéenakui ni Kapitiántri ni wakeramun ujaktinian kachun umpuawai. Paant umpuakuinkia suntarsha ni wakeramun nekaawartatui. Tura paant umpuachkuinkia suntarsha itiurak mesetnum wétinian iwiarat?</VERS>
      <VERS vnumber="9">Atumjaisha Núniskete. Nekaachmin chichamjai chichaakminkia Támena nuna itiur nekaawartata? Nase chichartsumeash.</VERS>
      <VERS vnumber="10">Ju nunkanmaya chichamka ti Untsurí írunui. Nu chichaman nékakka Ashí antukmin ainiawai.</VERS>
      <VERS vnumber="11">Tura Chíkich shuara chichamen ántachkunka Níijiainkia yajaya apachia aintsanak ajajai. Niisha Wíjiainkia yajaya apachia aintsankete.</VERS>
      <VERS vnumber="12">Tuma asamtai, Yusa takatri ti wakera asarum Ashí Yus-shuaran ikiarartatna Nú takat nekas wakeruktarum.</VERS>
      <VERS vnumber="13">Nu asamtai Niisháa chichamjai chichaitkiumka chichasumna nu jintiartin Yus seata.</VERS>
      <VERS vnumber="14">Niisháa chichamjai Yusan áujeaknaka nekas winia wakantrujai áujeajai tura áujsajna nuna nékatsjai.</VERS>
      <VERS vnumber="15"> Antsu wikia Júnisan Enentáimjai. Yúsan áujeakun winia wakantrujaisha áujsattajai tura Enentáimtsuk áujsashtatjai. Kantamkuncha kantamaj nuna Enentáimkiun winia wakantrujaisha kantamattajai.</VERS>
      <VERS vnumber="16">Amesha shuar iruntramunam aya wakanmijiai Niisháa chichamjai Yus shiir yuminsakmincha nekaachmin asamtai nékachuka ámijiai métek áujsatniun jeatsui.</VERS>
      <VERS vnumber="17">Ti shiir Yus yuminsam áujeatsmeash tura Chíkichka Yusjai Ikiakáatsme.</VERS>
      <VERS vnumber="18">Ashí átum Nusháa chichamjai chicharmena nuna nankaamas wikia chichaajai. Nuna Yusan yuminsajai.</VERS>
      <VERS vnumber="19">Túmaitiatnak Untsurí chichamjai chichasan ántumtikiashtinjainkia nankaamas Yus-shuar iruntramunmanka aya senku chichamchijiain tiintjai, paant jintintiawartaj tusan.</VERS>
      <VERS vnumber="20">Yatsuru, uchia aintsarum Enentáimprairap. Kuirchia aintsarum Tunáa Túrashtin Enentáimpratarum tura Chíkich írunna nujai uunt Enentáimpratniua aintsarum Enentáimpratarum.</VERS>
      <VERS vnumber="21"> Yus-Papinium aarmaiti: ""Yajaya shuaran akupkan Niisháa chichamjai chichastatjai. Tura Nújaisha anturtukchartatui" tawai Yus." Tu aarmaiti.</VERS>
      <VERS vnumber="22">Nújainkia Páantaiti, Nusháa chichamjai chichastinkia Yus-shuarchan ashamtikiar Enentáimtikratniun Yus Súsaiti. Yus-shuaran tu Enentáimtikratniun Súsachuiti. Antsu Yus-Chichaman etserkatniunka Yus-shuarchan Enentáimtiktsuk Yus-shuaran Yáintinian Súsaiti.</VERS>
      <VERS vnumber="23">Tuma ain, nékachusha tura Yus-shuarchasha Yus-shuar iruntramunam wayanka tura Ashí Niisháa chichamjai chichainianak Wáinkianka "mash waurka ajasarai" Enentáimturmarchartatuak.</VERS>
      <VERS vnumber="24">Tura Yus-Chicham étserkurminkia nékachusha tura Yus-shuarchasha nui wayanka Ashí Tárumna nujai ni tunaarin iimias Enentáimturtatui.</VERS>
      <VERS vnumber="25">Nújainkia ni Enentáin úumak ana nuna paant Wáiniak tikishmatar Yusan shiir awajsattawai. Tura "nekas Yus atumjai pujawai" Títiatui.</VERS>
      <VERS vnumber="26"> Ayu, Júnisaiti, yatsuru. Atum irunkurmin shuar takastinian Yus niin susamu Túratí. Kantamátniuncha, jintintiatniuncha, Yus iwiainiakman ujaktinniasha, Nusháa chichamjai chichastinniasha, Nusháa chichasman Jintíatniuncha, Ashí Yus-shuar Yusjai tsakararti tusar juna mash takasarti.</VERS>
      <VERS vnumber="27">Nusháa chichamjai chichainiakka chikichik chikichik chichasarti. Tura Jímiarchik menaintiuchiksha chichasarti. Tura ni timianka jintiartiniaiti.</VERS>
      <VERS vnumber="28">Jintiartin atsakuinkia Nusháa chichamjai iruntramunam chichaschatniuiti. Antsu ninki Yusjai chichasti.</VERS>
      <VERS vnumber="29">Núnisan jimiarchiksha menaintiuchiksha Yus-Chichaman etserkarti. Tura Chíkich shuar nui iruntrar ni etserkamun Enentáimprarti pénkerashit tusar.</VERS>
      <VERS vnumber="30">Tura chikichik chichaakui Yus chikichan nui pujana nuna yamaram chichaman Súakuinkia emka chichaa nu Iniáisatí.</VERS>
      <VERS vnumber="31">Núnisrum Yus-Chicham etserkatin wakerarmena nu chikichik chikichik chichasrum Ashí jeattarme. Nújaisha Yus-shuar unuimiarar kakarartatui.</VERS>
      <VERS vnumber="32">Yúsnan étserainia nuka tuke Enentáimprar chichastin ainiawai. Enentáimtsuk Nánkamsan chichasmin ainiatsui.</VERS>
      <VERS vnumber="33">Yuska pachimtak chichaman nakitiak shiir chichasmanak wakerawai. Chíkich nunkanmasha Ashí Yus-shuar iruntramunam Túrainia aintsarum Túratniuitrume atumsha.</VERS>
      <VERS vnumber="34"> Yus-shuar iruntramunam nuwa chichastin surimkiamuiti. Yus akupea Núnisan Núwaka chichatsuk umin átin ainiawai.</VERS>
      <VERS vnumber="35">Inintrustininian wakerakka ni jeen waketkin ni aishrin nui aniasti. Ashí iruntramunam nuwa chichastin natsantaiti.</VERS>
      <VERS vnumber="36"> Jusha Enentáimpratarum. Yus-Chicham atumjai nankamnachmai. Núnisan aya atumiinin Yus-Chicham jeartamchaiti. Chíkich nunkanmasha Yus-shuarti Túrutai Enentáimpratniuitrume atumsha.</VERS>
      <VERS vnumber="37">Atumíin shuar "Yus-Chichaman tuke etserniuitjai" Enentáimtumatsuash. Tura Chíkich shuarsha "Yusa Wakaní tuke winia akuptaiti" Enentáimtumatsuash. Nu shuarka wi aatjarmena nuna Enentáimprar "nekas Yúsnan Tíniuiti" Tiartí.</VERS>
      <VERS vnumber="38">Tu Táchakuinkia niisha ántrar ainiawai.</VERS>
      <VERS vnumber="39">Nu asamtai, yatsuru, Yus-Chicham etserkatin wakeruktarum. Nusháa chichamjai unuimiatsuk chichastincha surimkiairap.</VERS>
      <VERS vnumber="40">Túmaitiat antukchamin awajtsuk Ashí shiir Túratarum.</VERS>
    </CHAPTER>
    <CHAPTER cnumber="15">
      <VERS vnumber="1"> Ataksha, yatsuru, uwempratin chichaman wi etserkamaj nuna atumin Enentáimtikrattsan wakerajrume. Nu chichamsha atumsha Enentáimturarum tariarurme.</VERS>
      <VERS vnumber="2">Nu chichamsha átum ántar Enentáimtachkurmeka uwempraitrume. Wi ujakmajrum nu tuke Enentáimtaitkiurmeka nekas uwempraitrume.</VERS>
      <VERS vnumber="3">Winia ujatkamunak ujakmajrume. Nu chichamsha Ashí nankaamas uuntaiti. Júiti nu chicham: Ii tunaarin Asakártasa Kristu jarutramkamiaji, Yus-Papinium tana Núnisan.</VERS>
      <VERS vnumber="4">Tura jakamtai iwiarsarmiayi. Nuyá Menaintiú tsawant tsawarmanum Yus Niin iniantkimiayi, Yus-Papinium tana Núnisan.</VERS>
      <VERS vnumber="5">Nantakisha Pítrun wantintiukmiayi, Nuyá ni akatramurin wantintiukmiayi.</VERS>
      <VERS vnumber="6">Nuyanka kiniantusa (500) nankaamas Yus-shuaran wantintiukmiayi. Nú shuarnumiasha ishichik Jákaru ainiawai tura Untsurí tuke pujuiniawai.</VERS>
      <VERS vnumber="7">Nuyasha Sántiakun tura Nuyá Ashí ni akatramurin wantintiukmiayi.</VERS>
      <VERS vnumber="8">Ashí Amúamunmasha winiasha wantintiurkamiayi, wi yajauch wekaa ain.</VERS>
      <VERS vnumber="9">Wisha Yus-shuaran ti yajauch awajsa asan Chíkich Yus-akatramujai ímianchaitjai. Nekas winia pénkerujai ni akatramurintjai Tíchamniaitjai.</VERS>
      <VERS vnumber="10">Antsu Yus ti shiir anentak winia Enentáirui pujurtus pénker najataiti. Nu asamtai winia kakarmarjai takaschaitjai, antsu Yus, anenkartin asa, winia Enentáirui takaakui Ashí ni akatramurin nankaamas takasuitjai.</VERS>
      <VERS vnumber="11">Tura wi takaakuisha tura ni takainiakuisha mai pénkerkete. Nu chichamka mash étsereaji tura nu chichamsha átum Enentáimtusmarme.</VERS>
      <VERS vnumber="12"> Iisha "Kristu jakamunmaya nantakniuiti" tu étsereaji. Itiur nuikia shuar jakamunmaya nantakchatniuiti tuinia?</VERS>
      <VERS vnumber="13">Jakamunmaya nantakchatniuitkiuinkia nuikia Krístusha nantakchaiti.</VERS>
      <VERS vnumber="14">Tura Kristu nantakchaitkiuinkia ii ujajnia nu penké ántraiti, atumsha Kristu Enentáimtarmena nusha ántraiti.</VERS>
      <VERS vnumber="15">Núnisaitkiuinkia iisha "Yus Krístun iniantkimiayi" Tákur waitruamji. Iis, nekas jakamunmaya nantakchamniaitkiuinkia nuikia nekas Yus Krístun iniantkichuiti.</VERS>
      <VERS vnumber="16">Jaka nantakchatniuitkiuinkia imia Krístusha iniantkichmaiti.</VERS>
      <VERS vnumber="17">Tura Kristu iniantkichmaitkiuinkia átum Kristu Enentáimtamusha penké ántraiti. Tunaarmisha Asakárchamu ainiawai.</VERS>
      <VERS vnumber="18">Núnisaitkiuinkia Yus-shuar Jákaru ainia nu tuke menkakaru ainiawai.</VERS>
      <VERS vnumber="19">Iikia Kristu Enentáimtusar tuke Niijiai shiir pujustin Nákaji. Tura aya Jú nunkanam pujustiniaitkiurkia Kristu ántar Enentáimtakrin Ashí nankaamas waitnentrampratniuitji.</VERS>
      <VERS vnumber="20"> Antsu imiankas Kristu jakamunmaya nantakniuiti. Ashí ukunam jakanmaya tuke Jákashtinian nantakiartatna nuna Nii émtukuiti.</VERS>
      <VERS vnumber="21">
      </VERS>
      <VERS vnumber="22">Yaunchu Atan Tunáa Túramtai Ashí shuar Jákatin ainiawai. Núnisan yamaikia Krístujain tuke atakka Jákashtinian nantakiartiniaiti. Iis, chikichik aishmanjain Jákatin nankamnamiayi. Nuka Atankauyayi. Núnisan chikichik aishmanjai nantaktin nankamnamiayi. Nuka Krístuiti.</VERS>
      <VERS vnumber="23">Yus wakerana nui Yusna nu mash nantakiartatui: Kristu emka-juukma aintsan émtukim nantakniuiti tura atak ju nunkanam tara Ashí ni shuarin Júuktinia aintsan iniantkittiawai.</VERS>
      <VERS vnumber="24">Nuinkia mash amuukattawai. Nui Kristu Ashí Kapitiánniasha, Ashí akupniuncha, Ashí Núnisan Jú nunkanam írunna nunasha nupetak emesrattawai. Krístusha Ashí mash ni Aparín susattawai. Tura Yus Apa Ashí akupin átatui nuikia.</VERS>
      <VERS vnumber="25">Iis, Júnisan átatui. Emka Yus Apa Ashí ni nemasrin nupetak Krístun susattawai akupin Atí tusa.</VERS>
      <VERS vnumber="26">Tura ni nemasrin nupetak Ashí Amúamunam Jákatniuncha nupetkattawai.</VERS>
      <VERS vnumber="27">Yus Apa Ashí Krístun Súsaiti Ashí akupin Atí tusa. Yus-Papinium tu aarmaiti. Tura "Ashí Krístun Súsaiti" Táyat Yus Apancha susamuiti Tátsui. Antsu Yus Apa Ashí Niin susa asa Ninki Súsachmaiti.</VERS>
      <VERS vnumber="28">Tura Yus Apa Ashí mash ni Uchirin Krístun nekas susamtai Kristu nuikia Ashí akupin ajas atak ni Aparín mash awantuki Núnisan surumaktatui. Nuinkia Yuska tuke Ashí nankaamantu átatui.</VERS>
      <VERS vnumber="29">Ayu. Tura shuar jakan Enentáimtusar imiantinniasha urukamtia nuna Túruinia? Jákaru nantakchatniuncha urukamtai imianainia?</VERS>
      <VERS vnumber="30">Iikia urukamtai tuke Jáninkiaruitiaj~i? Nantakchatniuitkiuinkia ántra Wáitsaintji.</VERS>
      <VERS vnumber="31">Atsá, penké aintsachuiti. Nu asamtai átum ii Uuntri Jesukrístu Enentáimtakrumin wi shiir Enentáimtajrume. Tura wisha tuke tsawantin ti itiurchat pujakun Jákatniua aintsan pujajai.</VERS>
      <VERS vnumber="32">Jakamunmaya nantakchatniuitkiuinkia wi ántranak kajen shuarjai Ipisiunam Máaniakuitjai. Maa, uunt Yawáa ainis kajen ármai. Wats, Núnisaitkiuinkia antsu "Yurumár nampektai, kashin Jákashtatjik" titiai nuikia.</VERS>
      <VERS vnumber="33">Anannawairap. "Pénkeraitiatam yajauch shuarjai tsaninkia wekakmeka yajauch Máatrattame" tiniu ainiawai.</VERS>
      <VERS vnumber="34">Tunáa ikiuakrum pénker wekasatin shiir Enentáimpratarum. Iis, shuar Yúsan nékainiachu tuke awai. Atumin natsaaruk tusan Tájarme.</VERS>
      <VERS vnumber="35"> Shuarsha inintruschaimpiash Jákarusha itiurak nantakiarat. Nantakiarsha Warí ayashniak takusarat?</VERS>
      <VERS vnumber="36">Enentáimtsuk inintrawai. Jinkiaí araamsha jaka aintsan Amúatsuk. Túrayat tsapaatsuk.</VERS>
      <VERS vnumber="37">Tsapaitniurisha araatsme antsu trikiu jinkiaichisha Chíkich áraka jinkiaichirisha araame.</VERS>
      <VERS vnumber="38">Nuyá tsapaakuisha Yus wakerana Núnisan Ní tsapaitniurincha Súawai. Tura ankant ankant tsapaitniurinkia Súsaiti.</VERS>
      <VERS vnumber="39">Núnisan Ashí ayash métekcha ainiawai. Aentsnaka niishaaiti. Kuntinniasha niishaaiti. Nanamtinniasha namaknasha Niisháa ainiawai.</VERS>
      <VERS vnumber="40">Nayaimpiniam yaa írunui tura ju nunkanam írunna nujai Nusháa iimtin ainiawai. Nayaimpinmayasha nunkayasha Shíirmari nushaiti.</VERS>
      <VERS vnumber="41">Etsá wincharisha nantunusha Yáanusha mash nushaaiti. Nuamtak yaaksha chikicha wincharinkia chikichnajainkia nushaaiti.</VERS>
      <VERS vnumber="42">Núniskete jaka nantaktincha. Káurtinnium iwiarsam Jákashtinnium nantaawai.</VERS>
      <VERS vnumber="43">Antra nu iwiarnawai, shiira nu nantaawai. Kakarmachua nu iwiarnawai, kakarma nu nantaawai.</VERS>
      <VERS vnumber="44">Juyá ayash iwiarnawai, nayaimpinmaya ayash nantaawai. Juyá ayash átsuk. Núnisan nayaimpinmaya ayashsha awai.</VERS>
      <VERS vnumber="45">Yus-Papinium Nuní aarmaiti: "Emka aishman ni naari Atan, aents ajas iwiaaku ajasmiayi." Tu aarmaiti. Ukunmanka, yamaram Atanka aintsan, Kristu, wakan asa, Ashí aentsun nekas iwiaaku átinian susamniaiti.</VERS>
      <VERS vnumber="46">Nayaimpinmaya ayashkia émkachuiti antsu Juyá ayash émkaiti tura Nuyá nayaimpinmaya nu.</VERS>
      <VERS vnumber="47">Emka aishman nunkajai najanamu asa nunkayaiti. Ukunmaya aishmansha ii Uuntri Kristu asa nayaimpinmayaiti.</VERS>
      <VERS vnumber="48">Atanka aintsan ainia nusha Juyá ayashtin ainiawai. Kristu aintsan ainia nusha nayaimpinmaya ayashtin ainiawai.</VERS>
      <VERS vnumber="49">Yamái Juyá ainiakur ukunam nayaimpinmaya ayashtin ajastatji.</VERS>
      <VERS vnumber="50">Juna Tájarme, yatsuru. Ayash Númpentin asa nayaimpiniam, Yus akupeana nui, wayachminiaiti. Iis, Káutainkia Káurchatniunam wayachminiaiti.</VERS>
      <VERS vnumber="51"> Yaunchu uukma nu Yamái nekaatarum. Ashí Jákashtatji, Túmaitiatar Ashí Yapajniáttaji.</VERS>
      <VERS vnumber="52">Tura pusar~i Muíttsarnin ti Wárik Yapajniáttaji. Tura Ashí amuukai tusa umpuartatui. Nú Umpúamunmasha Yus-shuar Jákaru ainia nu atak Jákashtinian nantakiartatui. Iisha nuin Yapajniáttaji.</VERS>
      <VERS vnumber="53">
      </VERS>
      <VERS vnumber="54">Jú kautainkia Yamái Jákatniuitiat Káurchamnia ajastiniaiti. Túrasha Jákachmin átatui. Nu Túrunamtaisha Yus-Papinium aarma uminkiattawai: "Jákatniun Yus nupetak amukuiti.</VERS>
      <VERS vnumber="55">Itiur Jákatjik yamaikia. Jákatniusha itiur nupettamkan mantamataj~i?" Tu aarmaiti.</VERS>
      <VERS vnumber="56">Yaunchu Yus akupkamu tiniu asamtai shuar Tunáa tura Jákatniuiti.</VERS>
      <VERS vnumber="57">Yamái antsu ii Uuntri Jesukrístu Túramujai Jákatniunka Yus nupetkaiti. Tura incha nujai uwempratniun amaakui shiir Yúminkiaji.</VERS>
      <VERS vnumber="58"> Nu asamtai, aneamu yatsuru, kakaram ajasrum yawetsuk nankaamas Yusa takatri takastarum. Ii Uuntri Krístujai tsaninkia takaarum nuka penké ántrachuiti. Nu paant nékarme.</VERS>
    </CHAPTER>
    <CHAPTER cnumber="16">
      <VERS vnumber="1"> Yusa kuitri irurtinkia, Yus-shuaran Karasea nunkanam Tímiaj Núnisnak atumniasha Tájarme.</VERS>
      <VERS vnumber="2">Ashí tumintin, Yus Súramna aintsam akankam ikiusta. Nújainkia wi jeattaj nui yaunchu akankamu mash irurmin átatui.</VERS>
      <VERS vnumber="3">Nui jeancha átum anaiyarmena nu shuaran papijiai Jerusarénnum akupkattajai. Tura Atumí Kuítrumin aisha ii yachin Súsartatui.</VERS>
      <VERS vnumber="4">Wisha wéminiaitkiuinkia wijiai wéartatui.</VERS>
      <VERS vnumber="5"> Wi Masetúnia nunkanam wétiniaitjai tura Nuyá Kurintiunam jeattajai.</VERS>
      <VERS vnumber="6">Nuisha Untsurí tsawant pujuschatjash. Ishichik nantusha wéchamnianum pujuschatjash. Tura wi atak wéakui atumsha Yáintkiarum shiir akuptukchattarpash.</VERS>
      <VERS vnumber="7">Aya Wárik nankaamaktinian nakitiajai. Antsu Yus wakerakuinkia Untsurí tsawant atumjai pujustaj tajai.</VERS>
      <VERS vnumber="8">Tura juin Ipisiunam Pintikustís nampernum pujustatjai.</VERS>
      <VERS vnumber="9">Juinkia Yusa takatri Tí shiir takastin awai. Tura Untsurí shuar wi takaamun nakitiainiawai.</VERS>
      <VERS vnumber="10"> Timiutéu nui jeamtainkia, shiir awajsatarum; sapijmiakain. Niisha wijiai métek Yusa takatrin takaawiti.</VERS>
      <VERS vnumber="11">Nu asamtai nakitrairap. Antsu Yáinkrum Winí shiir akupkatarum. Chíkich yachijiai Tatí tusan Nákajai.</VERS>
      <VERS vnumber="12">Apurusnasha Chíkich yachijiai Winí Iirmasartí tusan ti seamjai tura penkesha nakiarmai. Kame nii ankant aku nui winishtimpiash.</VERS>
      <VERS vnumber="13"> Aneara tariarum Yus nekas Enentáimtustarum. Aishmanchakaitrum, kakaram ajastarum.</VERS>
      <VERS vnumber="14">Anenkartamujai mash Túratarum.</VERS>
      <VERS vnumber="15">Ayu, yatsuru. Estepanasa shuari Ashí emka Akaya nunkanam Yus-shuar ajasarman nékarme. Niisha Yus-shuaran Yáintajtsar tuke takainiawai.</VERS>
      <VERS vnumber="16">Niisha tura Ashí niijiai métek Yáinkiar takainia Nú shuar seatmana nu tuke Túratarum.</VERS>
      <VERS vnumber="17">Estepanassha Jurtunátusha Akaikiusha Atumíiya Táarmatai shiir waraajai. Atum Yajá pujakrum tujintiarmena nuna Túrawarmai.</VERS>
      <VERS vnumber="18">Niisha winia shiir Enentáimtikrurarai. Núnisan shiir Enentáimtikramprattarme. Nuní aents tuke shiir Enentáimtustiniaiti.</VERS>
      <VERS vnumber="19"> Asia nunkanmaya Yus-shuar Amikmáatmainiawai. Akirasha ni nuwe Prisirajaisha Ashí Yus-shuar ni jeen Yus-Chichaman irunturarusha Jesusa Náariin Amikmáatmainiawai.</VERS>
      <VERS vnumber="20">Ashí ii yachisha Amikmáatmainiawai. Nuámtaksha shiir awajnaisrum Amikmáaniatarum.</VERS>
      <VERS vnumber="21">Wi Papru asan Júchiniak winia uwejrujai aaran amikmaajrume.</VERS>
      <VERS vnumber="22">Ii Uuntri Jesukrístun aneachuka yajauchiniam yuminkramu Atí. "Ii Uuntrí, wari Tatá."</VERS>
      <VERS vnumber="23">Ii Uuntri Jesukrístu yainmakarti.</VERS>
      <VERS vnumber="24">Jesukrístunu asakrumin atumin Ashí ti aneajrume. Nu Atí.</VERS>
    </CHAPTER>
  </BIBLEBOOK>
  <BIBLEBOOK bname="2 Korinther" bnumber="47" bsname="2Kor">
    <CHAPTER cnumber="1">
      <VERS vnumber="1"> Wi Pápruitjai Jesukrístu akatramu. Yus nuna wakerakui ni akatramuri anaikiamuitjai. Ii yachi Timiutéujai Yus-shuar Kurintiu péprunam íruntrumna nuna áatjarme. Kame Ashí Akaya nunkanam Yusna ajasurmena nunasha áatjarme.</VERS>
      <VERS vnumber="2">Apa Yussha, ii Uuntri Jesukrístusha shiir Enentáimturma ásar imiatkinchanum tuke shiir pujustinian Yáinmakarat tusan wakerajrume.</VERS>
      <VERS vnumber="3"> Ii Uuntri Jesukrístu Apari, ii Yusri ana nuna naari uunt awajsatai. Niisha ii Aparínti. Iin waitnentramaji. Tura Niisha ii Yúsrinti. Tuma asa iin tuke atsantamji.</VERS>
      <VERS vnumber="4">Ii Wáitiajnia nui Yuska iin atsantamji. Tura iin atsantamjinia Nútiksarik iisha Chíkich shuar Wáitiainia nuna atsankrarat tusa Túrutmaji.</VERS>
      <VERS vnumber="5">Warí, Kristu Wáitsamuri Núkap pachiinkiaitjinia Núnisrik ni atsankramurin Núkap pachiinkiaitji.</VERS>
      <VERS vnumber="6">Tuma asamtai, Wáitiajnia nu, Yusa uwemtikrampratniuri tura ni atsankratniuri atumsha takustarum tusar Wáitiaji. Tura Yus iin atsantampramjinia nu, Yusa uwemtikrampratniuri tura ni atsankratniuri átum takustarum tusar atsankramuitji. Wats, átum uwemtikramu tura atsankramu asarum, ii Wáitsajnia Nútiksarmek Wáitiayatrum shiir Enentáimsarum katsuntramniaitrume.</VERS>
      <VERS vnumber="7"> Tura "Túrattawai" tu Enentáimtajrume. Warí, átum iijiai métek Wáitsaitrume. Núnisan iijiai métek Yus atsantamtsurmek.</VERS>
      <VERS vnumber="8">Yatsurtiram, iikia Asia nunkanam ti itiurchat Wáinkiamjinia nu nekaatarum tusar wakeraji. Imiá itiurchat Wáinkiar iikia katsuntratin jeachmaji.</VERS>
      <VERS vnumber="9">Nu itiurchatnumia "iwiaaku Jíinkishtatji" tu Enentáimsamji. Túrasha "iikia tujinchaitji" tu Enentáimtumatsuk, antsu jakamunmayan inianniua Nú Yúsan Enentáimtusarat tusa nu Túrunamji.</VERS>
      <VERS vnumber="10">
      </VERS>
      <VERS vnumber="11">Jakamnia itiurchatnumia Yuska uwemtikrampramji. Tura yamaisha uwemtikrampratajtsa pujurtamji. Tura atumsha iin Yus áujtakrumninkia "Yuska tuke uwemtikramprattaji" taji. Tura Untsurí shuar Yus aujsa asakrumin, ii uwempra asakrin Untsurí shuar Yúsan yuminsartatui.</VERS>
      <VERS vnumber="12"> Yatsurtiram, ju nekaatarum tusar wakeraji. Ju nunkanam pujusar tura nekaska atumjai pujusar anantsuk tura Yus umirkar wekaimji. Aya ii nekatairijiain wekaichamji. Antsu Yus iin waitnentrama asa pénker wekasatniun Yainmakmaji.nu nekaar shiir Enentáimji.</VERS>
      <VERS vnumber="13">Aatjarmena nu Páantaiti. Atum áujsarum nekaatin jearmena nunak aarjai. Chikichan nekaachminian aatsjai. Pénker nekaatarum tusan wakerajrume.</VERS>
      <VERS vnumber="14">Ishichik nékayatrumek Nú Núkap tuke nekaki wetarum tusan wakerajrume. Nuinkia Jesukrístu Tátinia Nú tsawantai átum winia shiir Enentáimtursattarme. Tura átum pénker wekasa asakrumin shiir Enentáimtustatjarme.</VERS>
      <VERS vnumber="15"> Tura ii shiir enentaimtuniaj nuna nékakun ataksha Yusa waitnenkartutairi nekapsak tusan ataksha atumiin irastinian wakerimjai.</VERS>
      <VERS vnumber="16">Masetúnia nunkanmaani wéakun iirkuta nankaikitjiarum tusan Enentáimmiajai. Tura Wáketkuncha ataksha iistajrum tusan wakerimjai. Túramtai wi Jutía nunkanam weakui átum Yáintkiatarum tusan atumin iistinian wakerimjai.</VERS>
      <VERS vnumber="17">Nuinkia urukamtai Túrachmaj? Pénker Enentáimtsukek "wetajai" Tímiaj? Wi Yus-shuarcha nunisan, Jimiará chichamtiniaiti, Tú Enentáimtursarumek?</VERS>
      <VERS vnumber="18">Núchaiti. Yus tana nuna Tímiatrusan Umíana Nútiksarik iikia ii chichame umiktai tusar wakeraji. Jú chichamaik, "Ee, Atsá" Tátsuji.</VERS>
      <VERS vnumber="19">Wisha Serpanujai Timiutéujai Yusa Uchiri Jesukristunun ujakmajrume. Niisha Jú chichamaik, "Ee, Atsá" Tíchaiti. Antsu nii tana nuna tuke Umíawai.</VERS>
      <VERS vnumber="20">Niijiaisha Yus tana nu Tímiatrusan uminiui. Tuma asamtai Jesukrístu Enentáimtakur "nii tana nuna nekas Túrattawai" tu Enentáimji. Tu Enentáimsar Yusa naari shiir awajeaji.</VERS>
      <VERS vnumber="21">Atumniasha incha Ikiakátmajnia nu Yúsaiti. Krístunu ajasu asakrin Túrutmaji. Tura anaitiamak Niiniu awajtamji.</VERS>
      <VERS vnumber="22">Tura ukunam ii achiktatjinia nuna, nekas amastatjai tusa Yus ni Wakanin ii Enentáin apujturmaji. Nujai Níiniuitji tusar paant nékaji.</VERS>
      <VERS vnumber="23">Atumíin itiurchatan Wáinkiaij tusan nakitiakun Atumí péprurin Kurintiunam jeachmajai. Wáitrakuinkia "Yus iirsati" tajai.</VERS>
      <VERS vnumber="24">"Aya wi Tájana Nútiksarmek Yus Enentáimtustarum" waantu Enentáimtumasar nu titin nakitiaji. Yus nekas Enentáimtusmaajai kakaarme. Antsu nekas warastarum tusar wakeraji.</VERS>
    </CHAPTER>
    <CHAPTER cnumber="2">
      <VERS vnumber="1"> Tuma asamtai, atak Kúntuts awajsaijrum tusan nakitiakun, "Atumí tunaari íwiartsurminin jeashtatjai" Tímiajai.</VERS>
      <VERS vnumber="2">Wi atumin Kúntuts awajkuncha, yaki winia waramtikrusat? Aya atumek, wi nuik Kúntuts awajsamjarmena nuke waramtikrusminiaitrume.</VERS>
      <VERS vnumber="3">Wi jeakun Atumí tunaari íwiartsurminin Kúntuts Enentáimsaij tusan nakitiakun, nu papin aarmaj Nútiksanak aarmajai. Warí, atumketrume winia waramtikrustin.</VERS>
      <VERS vnumber="4">Nekaatarum. Nu papin aarmiajai. Kúntuts awajsatjarum tusan aarchamjai; antsu ti aneajrumna nu nekaatarum tusan wakerakun aatramajrume.</VERS>
      <VERS vnumber="5"> Túrasha Kúntuts awajtusmia nu, aya Wíniak Kúntuts awajtuschamai. Antsu atumniasha ishichik Kúntuts awajtamsayi. Patasa chichasaij tusan "ishichik" tajai.</VERS>
      <VERS vnumber="6">Kame nu aishmankan iruntra chicharkarum Wáitkiasmarum nuke Máakete.</VERS>
      <VERS vnumber="7">Antsu yamaikia tsankuratniuitrume. Shiir Enentáimtikratniuitrume. Niisha Imiá Kúntuts pujus Nú arant Ajasáin tusarum Túratniuitrume.</VERS>
      <VERS vnumber="8">Túrakrum nii nekas anearmena nu paant iniaktustarum tusan seajrume.</VERS>
      <VERS vnumber="9">Kame "aajna nuna umirtukartimpiash" Tímiajai. Kame nuna nekaataj tusan wakerakun nu papin nuik aatramjarme.</VERS>
      <VERS vnumber="10">Atum tsankurearmena Nú shuaran wisha Núnisnak tsankureajai. Tura tsankuratin ákuinkia, wi tsankurajna nu Ashí atumnian Enentáimtusan, Kristu iimmianum Túrajai.</VERS>
      <VERS vnumber="11">Kame uunt iwianch Satanás iin emestampratajtsa wakerana nusha nékaji. Tuma asamtai, Túrawain tusar tsankuratniuitji.</VERS>
      <VERS vnumber="12"> Krístunu shiir chichaman Trúas péprunam etserkatajtsan jean, ti pénker takastinian Wáinkiamjai.</VERS>
      <VERS vnumber="13">Túrasha ii yachi Titiun Wáinkiachu asan, shiir Enentáimsatniun tujinkiamjai. Tura asamtai Trúasnumia aentsun áujsan ikiukiaran Masetúnia nunkanam wémiajai.</VERS>
      <VERS vnumber="14">Kristu Jesusjai Yuska incha nupetmamtikramak ewekatmasuitji. Tuma asamtai Nincha ti shiir Yúminsa pujajai. Tura kukuj~i Kunkúakui, Ashí nékainia Núnisan ii etserkamujai Kristu shiir chichamen Yuska Ashí aentsun nekamtikiainiawai.</VERS>
      <VERS vnumber="15">Kristu iin pujurtamu asamtai Yusjai nekapsamka iikia Kunkúaji. Ii Kunkúajnia nuna uwemtikramu ainia nusha tura uwemtikrachma ainia nusha nekapramnia ainiawai.</VERS>
      <VERS vnumber="16">Menkakatniunam weena nuka ii Kunkúajnia nuna jakamnia mejea nekapramji. Tura iwiaaku átinnium weena nuka iwiaaku átin Kunkúa nekapramji. Maa, nu Túratniuncha yaki Jeá?</VERS>
      <VERS vnumber="17">Kame Untsurí aents Kuítian achiktaj tusar Yusa chichamen yapajinia Núniskechuitji. Antsu Krístunu ajasu asar, Yus akupkamu asar, Yus iimmianum anantsuk esetsar étsereaji.</VERS>
    </CHAPTER>
    <CHAPTER cnumber="3">
      <VERS vnumber="1"> Nu Tákurninkia, "ataksha ninki waantu Enentáimtumainiawai," tu Enentáimsarmek? Chíkich Túruinia Núnisrik, "Ju aishman nekas Yus-Chichaman etserin ainiawai" tusa Papí aarma atumin iniaktustinkiaitiaj~i? Chíkich iniaktustin Nú Papí atumin seatniukaitiaj~i?</VERS>
      <VERS vnumber="2">Atsá. Atumka ii papiria Núniskechukaitrum. Ii Enentáin nu Papí aarmaiti. Tura Nú Papí áujsatniua Núnisan Ashí aents Atumí Túramuri Wáinkiar ii etserkamaj nu, Papru nekas Yusa takatrin takaawai tusa nekaamnia ainiawai.</VERS>
      <VERS vnumber="3">Iis, Tátsujak. Papí aarma Núnisketrume. Nu Papí Kristu aarmaiti tura iisha Nú Papí atumin Súaji. Tíntiajainchu antsu iwiaaku Yusa Wakaníjiai aarmaiti. Kayanmasha aarchamuiti; antsu shuara Enentáin, auka, aarmaiti.</VERS>
      <VERS vnumber="4">Kame Krístunu asar, Yus Enentáimta asar, nusha Tíminiaitji, taji.</VERS>
      <VERS vnumber="5">Ju nékaji; imia iik penké tujinkiaitji. Antsu ii Túrajnia nu Yus ni kakarmarin Súramkurin Túraji.</VERS>
      <VERS vnumber="6"> Yamaram chichaman Yus najanamia nuna, incha pénker etserkatniun suramsaitji. Yaunchu aarma chichamnum, Ashí takamtsuk umirkachrikia tuke jakamniuyaji. Antsu yamaram chichamnum, Yuska ni Wakaníjiai yamaram wekasatniun Súramji. Yusa kakarmarijiai nu chicham étserji.</VERS>
      <VERS vnumber="7">Yaunchu chichamnaka kayanam aar Yus Muisaisan susamiayi. Susamia nui, Muisaisa yapi ti wincha ajasmiayi. Túrunamtai Israer-shuar ni yapin iistinian tujinkiarmiayi. (Túrasha nu wincha mushatmaki wémiayi.) Túrasha nu chichaman shuar umirkatniun tujintiakui, nu chichamsha aya tuke Jákatniunam Shuáran ejemiayi. Túmayatan winchajai susamuyayi.</VERS>
      <VERS vnumber="8">Tura yamaram chichaman Yusa Wakaní Súramna nu, nujai nankaamas Shíiraiti.</VERS>
      <VERS vnumber="9">Kame mesertinnium ejeana Nú chicham winchajai susamuyayi. Tura nujai nankaamas Yúsnum ejeana Nú chichamka Yus iimmianum pénkeraiti.</VERS>
      <VERS vnumber="10">Iista; yamaram ana nu Imiá shiir asa, yaunchu wincha amia Núnaka mushatmamtikiui.</VERS>
      <VERS vnumber="11">Núkap arur pujuschamnia nu wincha áchamkia. Kame tuke átinia nuke nujai nankaamas Shíiraiti.</VERS>
      <VERS vnumber="12"> Nu nékakur ti paant étserji.</VERS>
      <VERS vnumber="13">Muisais Túramia Nútiksarik Túratsji. Ii uuntri Israer-shuar ni yapin wincha ajas menkaan Wáinkiarain tusa tarachjai ni yapin Muisaiska nukumakmiayi.</VERS>
      <VERS vnumber="14">Tura nu arantcha Muisaisan anturkarmia nuna Enentáisha nukukmauyayi. Nekaatniun tujinkiarmiayi. Tura yamaisha Núnisan yaunchu aarma chichaman áujsam antukar nekaatniun tujintiainiawai. Kristu Enentáimtuschatin ni Enentáin nukukma nu Yapajiáchmaiti. Aya Krístujai nuka Yapajiámniaiti.</VERS>
      <VERS vnumber="15">Yamaisha Muisaisa aarmarin áujsar nékainiatsui, ni Enentáimmiari nukurkamu asa.</VERS>
      <VERS vnumber="16">Tura aencha ni Enentái Yapajiá Uuntna ajasmataikia ni Enentáimmiariya nukurkamu ana nu jusamuiti.</VERS>
      <VERS vnumber="17">"Uunt" Tájinia nu, Yusa Wakaníiti. Uunt Yusa Wakaní pujana nui ankant ajastiniaiti.</VERS>
      <VERS vnumber="18">Nuke asamtai, iisha ii yapi tarachjai nukukchamu asar íspikia Núnisketji. Uunt Kristu pénkeri iniakmaji. Kristu pénkeri Nú Núkap takaki wéakur, Krístujai métek ajastasa pujaji. Yusa Wakaníkia nuna Túrawai.</VERS>
    </CHAPTER>
    <CHAPTER cnumber="4">
      <VERS vnumber="1"> Yus iin waitnentrama asa ni chichamen etserkatniun ataktamsaitji. Tuma asamtai yawetsuk takaaji.</VERS>
      <VERS vnumber="2">Uuka Túratin ana Nuyá tura natsanmai ana nuyasha kanakmiaji. Anankatai tusar wekaatsuji. Tura Yus-Chichamjai nakuratsji. Etserkur aya Yus-Chicham tana Núchik étserji. Ashí aents nuna antukar, "nekas Núiti Yus-Chicham" tiarat tusar Túraji. Wi Tájana nuna Yus nékawai.</VERS>
      <VERS vnumber="3">Uwempratin Chicham ii étserjinia nu Páantaiti. Ayatik menkakatniunam weena nu "Páantchaiti" Tuíniawai.</VERS>
      <VERS vnumber="4">Uunt iwianch, ju Nunká uuntri ana nu, nu aentsu Enentáin ukusturuiti. Uunt Krístunu shiir chichaman ii étsermajai Tsáapnin Enentáimprarain tusa ukustawai. Nu Kristu Yúsan ímiatrusan nakumui.</VERS>
      <VERS vnumber="5">Iisha étserkur, Jesukristu ii Uuntrinti tu étsereaji. Iikia Atumí uuntrintji Tátsuji. Antsu, Jesus ii uuntri asamtai, atumi Yáintrintji, taji.</VERS>
      <VERS vnumber="6">Yaunchu kiritin aan Yus Tsáapin ati tusa Tsáapnin awajsachmakia. Nú Yúsaiti ii Enentáin tsaapnin awajtamsamia nu. Nu tsaapnijiai ni shiirmarin, Jesukrístu iniakmia nuna, Ashí aents nekaawarat tusar Jesukristunun étsereaji.</VERS>
      <VERS vnumber="7">Nu Tsáapin Imiá pénker ana nuna ii ayashiin Yus ikiusuiti. Tura ii ayashi kakarmachu, nuwe najanamua aanin asamtai, Warí, kakaram ájinia nu Yúsnumiachukait. Ii ai nuna nekaawarat tusa Yuska ni Tsáapnintrin ii ayashiin ikiusuiti.</VERS>
      <VERS vnumber="8"> Tuma asamtai ii itiurchatri árentmaku árinin tuke jiinkimniaitji. "Itiurkatjik" taji, Túrasha Yus Yáinmaji.</VERS>
      <VERS vnumber="9">Aents pataaturmainiakrincha Yus ikiurmatsji. Emesrataj Tukamá tujintiainiawai.</VERS>
      <VERS vnumber="10">Kame Krístun Máataj tusa tuke wakeriarmia Núnisan incha tuke mantamataj turamainiaji. Túrasha Jákachu asar Kristu kakarmari ii ayashiin iniakmaji.</VERS>
      <VERS vnumber="11">Iisha Jesusna ajasu asar wekaajnia nui tuke tsawant Tsúumainium jasattuk ajaji. Túrar ii ayashi jakamniaitiat nu ayashnium Jesusa iwiaakmari paant iniakmaji.</VERS>
      <VERS vnumber="12">Iisha Yus-Chicham étserkur ii ayashiin jasattuk ajaji, tuma ain atumsha umikiu asarum nekas iwiaaku atin Wáinkiarme.</VERS>
      <VERS vnumber="13">Yus-Papinium yaunchu aarmanum: "Yúsan Enentáimtusmajai, tuma asan etserkamjai" Tátsuk. Iisha Núnisrik Yus Enentáimtusar wekaaji. Tuma asar étserji.</VERS>
      <VERS vnumber="14">Yus kakarmaiti. Uunt Jesusan jakamunmayan iniantkimiayi. Incha Núnisan Jesusjai iniantamkittiaji. Tura atumjai métek ni pujamunam juramkittiaji. Nusha paant nékaji.</VERS>
      <VERS vnumber="15">Atumsha Untsurí aencha Yus-Chicham antukakrumin, Yus Yáinmakurme. Tuma asamtai atumsha Nútiksarmek Yus yuminsarum pujarme. Nujai Yusa naari uunt awajsamuiti. Nu nekaar Wáitsatin ashamatsji.</VERS>
      <VERS vnumber="16">Tura yaweatsji. Ii ayashi amuiki wéakuisha ii Enentáinkia yamaram ajaki wéawai.</VERS>
      <VERS vnumber="17">Warí, ukunam tuke shiir pujustatjinia nu Enentáimtakrikia, ju nunkanam Wáitiajnia nu, ti itiurchataitiat, aya yamaiya asa tiikia itiurchatchaiti, tura Wárik nankaamawai. Túrasha ii itiurchatrijiai Yuska ti shiir ana nuna amuukachmin ana nuna Núkap suramsattaji.</VERS>
      <VERS vnumber="18">Tuma asamtai Wáinjinia nu ti Enentáimtatsji. Antsu Wáintsujnia nu nekas Enentáimtaji. Wáinjinia nusha aya yamaiyaiti. Antsu Wáintsujnia nuka tuke amuukachminiaiti.</VERS>
    </CHAPTER>
    <CHAPTER cnumber="5">
      <VERS vnumber="1"> Wats ju nékaji. Nayaimpiniam ii shiir pujustinian amuukachmin ayashin Yus najanamun ikiurtamsaitji. Aents najanachmaiti nu. Tuma asamtai ii ayashi emesnakuisha Warí itiurtamajia. Nuka aaka Núnisan amuukamniaiti.</VERS>
      <VERS vnumber="2">Ju ayashnium pujusar Wáitiaji, taji. Yamaram ayash nayaimpiniam pujana nu achiktai tusar wakeraji.</VERS>
      <VERS vnumber="3">Ayashtichu ajasaij tusar, yamaram ayashtin ajastaitsar wakeraji. Pushía Núnik yamaram ayash iin nukurmaktai tusar wakeraji.</VERS>
      <VERS vnumber="4">Tura jui ayashjai pujusar Wáitsar pujakur shiir Enentáimtsuji. Arut Pushí aiktinia Núnisrik ju ayash ikiuktiaitsar Tátsuji. Antsu yamaram Pushí entsartinia Núnisrik yamaram ayashnium tuke Pujusmí tusar taji. Iista, ju ayash amuukachminkiait. Yamaram ayashnium pujusar tuke iwiaaku pujustatji.</VERS>
      <VERS vnumber="5">Yamaram ayashintin ajastinian iwiarturmaruitjinia nu Yúsaiti. Tura nekas Túrattajai tusa ni Wakanin suramsaitji.</VERS>
      <VERS vnumber="6">
      </VERS>
      <VERS vnumber="7">Ju nékaji. Ju ayashnium pujajnia juinkia Uunt Jesusjai pujatsji. Tuma asamtai, Wáinjinia nu ti Enentáimtutsuk Yus Enentáimtusar tuke shiir Enentáimsar wekaaji.</VERS>
      <VERS vnumber="8">Tura ju ayashniumia Jíinkir Uunt Jesusjai tuke pujustaitsar wakeraji. Tura Túrattaji tu nékaji.</VERS>
      <VERS vnumber="9">Tuma asamtai ju ayashnium pujakrisha tura ju ayash ikiukrisha Uunt Jesus tuke waramtiksatai taji.</VERS>
      <VERS vnumber="10">Warí, ju ayashjai ii Túramajnia nu ujakam, "pénkeraiti", "yajauchiiti" Kristu turutit tusar, Ashí iisha Uunt Kristui jeatniuitji. Tura ii Túramujai métek akirmaktatji.</VERS>
      <VERS vnumber="11">Tuma asamtai ju nékaji: Uunt umirkashtin ti Tsúumainti. Nu nekaar Ashí shuar Yus-shuaran awajsataj tusar ti takaaji. Tura incha Yus nékarmaji. Tura ii Túramuri átumka Atumí Enentáin paant nékarme, tajai.</VERS>
      <VERS vnumber="12"> Ataksha, "wi pénkeraitjai" tusar nu Tátsuji. Antsu, ii Túramu Nekáa asakrumin Enentáiniam ana nuna Enentáimtsuk aya Pátatkea nujai warainia Nú shuar tsanumprutmainiakui yaintkiatarum tusar taji.</VERS>
      <VERS vnumber="13">"Wáurkaiti" turamainiajiash. Nusha Warí, itiurtamajia. Ashí Túrajnia nu, Yus aneakur tura atumin Yáintai tusar Túraji.</VERS>
      <VERS vnumber="14">Kame Ashí ii Túrajnia nu Kristu anenkrattairijiai Túraji. Kame ju nékaji: Kristu Ashí shuaran jaruku asamtai, Yus iimmianum Ashí iisha jaka Núnisaitji.</VERS>
      <VERS vnumber="15">Kristu Ashí shuaran jaruk nantarkimiayi. Tuma asamtai Krístunam iisha iwiaaku pujajnia jui, iik wararmamtsuk, Kristu umirkatniuitji.</VERS>
      <VERS vnumber="16"> Tura yamaisha aya ni ayashi iirsar, "nu shuar pénkeraiti" tura "nu shuar yajauchiiti," titin tujintiaji. Kame yaunchu aya ni ayashi iirsar "Kristu yajauchiiti" tu Enentáimsamiaji. Tura yamaikia Yapajiár, esetsar Enentáimkiur "Kristu Yusa Uchirínti" taji.</VERS>
      <VERS vnumber="17">Tuma asamtai, Krístunu Ajasúka yamaram najanamuiti. Yaunchu Enentáimtairi menkakayi. Antsu Núnaka iikias ni Enentáimtairi nekas yamarmaiti yamaikia.</VERS>
      <VERS vnumber="18">Nunasha Yus Túraiti. Iin nawampramkattsa Krístun akupturmakuitji. Tura nu etserkatniun incha ataktamsaitji.</VERS>
      <VERS vnumber="19">Yuska iin tunaarinniutin Asutiámatniun nakitiak Krístujai nawampramkamiaji. Tura incha Yus-shuartin nu ujaktinian ataktamsaitji.</VERS>
      <VERS vnumber="20">Krístunu ataksamu asar, Yuska "winia Uchirjai nawamnaikiatarum" tusa ii wenejai atumin seatmarme. Tuma asakrin, Kristu Náariin "Túratarum" Tájarme.</VERS>
      <VERS vnumber="21">Krístuka tunaan penké Túrachmiayi. Túmanak ii tunaariin Yus Krístun makuumiayi. Nuna tura Krístunam makuuchmin awajtamsamiaji.</VERS>
    </CHAPTER>
    <CHAPTER cnumber="6">
      <VERS vnumber="1">
      </VERS>
      <VERS vnumber="2">Ni Papiriin Yus yaunchu Isayasan juna Tímiayi: Tsawant jeamtai, ame seatmena nuna anturkamjame. Uwempratin tsawant jeamtaisha yainmajme. Wats yamaikia Yus seatin jeayi. Yamái Yúsnum uwempratin jeayi. Tuma asamtai, iikia Yusa takatrin pachitkiajnia nu, Yusa anenkrattairi pénker achiktarum tusar seajrume.</VERS>
      <VERS vnumber="3">Tura "Papru etserkamuri ántraiti" Tíarain tusar Chíkich yajauch Enentáimtiktsuk pénker wekaaji.</VERS>
      <VERS vnumber="4">Nekas Yusa takarniurintji nuna paant nekaawarat tusar Wáitiayatrik, atsumayatrik, itiurchatnum pujayatrik shiir katsunteaji.</VERS>
      <VERS vnumber="5">Ju itiurchat Wáinkiamji: katsumpramkarmaji; sepunam Enketmáwarmiaji; Charáa-Charáa awajtamiarmiaji; takatcha ti itiurchat takasmiaji; kanutsuk pujumiaji; tura tsukasha ti tsukammiaji.</VERS>
      <VERS vnumber="6">Tunáa nakitrar wekaaji; Yus-Chicham Unuimiátraitji; shiir Enentáijiai katsuntrar wekaaji. Chíkich shuar pénker awajeaji; Yusa Wakaní pujurtamkurin shuar nekas aneaji;</VERS>
      <VERS vnumber="7">nekas chicham ana nu étsereaji; tura Yusa kakarmarisha Nú paant iniakmaji. Tura ni nemasrin nupettukain tusa suntar ni tantarin Júana Núnisrik iisha ii nemasri íwianch nupettamkaij tusar ii Yusri tuke umirkar wekaaji.</VERS>
      <VERS vnumber="8">Shuar shiir Enentáimturmainiakrincha, yajauch Enentáimturmainiakrincha, pénker chichartamainiakrincha, yajauch chichartamainiakrincha tuke Yusjai shiir wekaaji. "Wáitruiniawai" turamainiakrincha tuke nekas chichaaji.</VERS>
      <VERS vnumber="9">"Nu aents nékatsji" turamainiakrincha Yusnumka nékanji; Jákatin Tsúumainnium wekayatrik tuke iwiaaku pujaji; Asutiámuitiatrik mantamnatsji. Yusa takarniurintiaj nu Ashí nujai paant nekaamniaiti.</VERS>
      <VERS vnumber="10">Kúntuts pujayatrik ii Enentáinkia waraaji; Kuítrinchaitiatrik Chíkich shuar Kuítrintin awajeaji; penké takakchiatrik Ashí Wáinji.</VERS>
      <VERS vnumber="11"> Yatsurtiram, Kurintiunam pujarmena nu, Ashí paant ujakchamkajrum. Ti aneajrumna nu nékarme.</VERS>
      <VERS vnumber="12">Wikia atumin paant chichastajtsan wakerajrume; antsu átumka anenttsuk paant chichastin nakitrarme.</VERS>
      <VERS vnumber="13">Winia uchirua Núnisnak chichaajrume; wi tuke paant chichaarjarmena Núnisrumek atumsha Atumí Enentáin ana nu, paant ujatkatarum tusan seajrume.</VERS>
      <VERS vnumber="14">Yus-shuar Yus-shuarchajai tsaninktinian Enentáimsashtiniaiti. Warí, Yusan umirna Nú shuar, iwianchin umirna Nú shuarjai métek Enentáimiainiawak? Tsáapnisha kiritjai Máimtek áminkiait?</VERS>
      <VERS vnumber="15">Krístuka uunt iwianchjai nawamnaikiamniakait? Yus-shuar Yus-shuarchajai tsanin shiir pujusminkiait?</VERS>
      <VERS vnumber="16">Iwiaaku Yusa jeencha ántar-yus pujustinkiait? Tura atumsha iwiaaku Yusa jéentrume. Yus Ninki ni Papiriin juna Tíchamka: Niijiai tsaninkia pujusan, niijiai wekasartatjai tura ni Yusri átatjai; tura niisha Wíi aents ajasartatui.</VERS>
      <VERS vnumber="17">Tuma asamtai junasha Tímiayi: Nii matsatainia Nuyá Jíinkitiarum, tura niiya kanaktiarum, tawai Uunt Yus; tura yajauch ana nu antinkiairap. Túrakrumninkia awayattajrume.</VERS>
      <VERS vnumber="18">Tura Atumí Apari átatjai; átumka winia uchir átatrume. Nuna Wi Imiá kakaram uunt Yus asan tajai. Tu aarmaiti.</VERS>
    </CHAPTER>
    <CHAPTER cnumber="7">
      <VERS vnumber="1"> Tuma asamtai aneamur yatsurtiram, nusha, Yus Tímia nu, iin Túramji. Nu tuma asamtai ii ayashi tura ii Enentáisha yajauch ajasain tusar, Ashí Tunáa ana Nuyá kanaktiniaitji. Túrar "Yusak nekas ii uuntrinti" takur, ii ayashisha, ii Enentáisha takamtsuk tuke tsawant Yus iiktustiniaitji.</VERS>
      <VERS vnumber="2">Ataksha nawamnaikiatai. Iikia shuar yajauch awajsachmaji; yajauch jintintrachmaji; anankachmaji.</VERS>
      <VERS vnumber="3">Makuutai tusan nuna Tátsujai. Antsu nuik Tíchamkajrum, iwiaaku pujakrisha jakarsha átumka ii Enentáin áchitkiarme.</VERS>
      <VERS vnumber="4">Araantutsuk aatjarme; shiir Enentáimjai. Itiurchatnum pujayatnak, atumin Enentáimtusan Enentairuí kakaram Enentáimsan waraajai.</VERS>
      <VERS vnumber="5"> Jui Masetúnianum penké ayamprachmaji. Antsu ti Wáitsamji. Aentsnumia itiurchat Wáinkiamji, tura ii Enentáijiainkia ashamkamji.</VERS>
      <VERS vnumber="6">Tura Kúntuts pujakrincha Yus Ikiakátmartinian nékawai. Tuma asamtai Titiún akupturkamai. Nujai winia Enentáirun Ikiakármai.</VERS>
      <VERS vnumber="7">Tura átum nii Ikiakármarumna nuna Titiu ujatkamai. Nuna antukan ti warasmajai. Títiuka átum iirsatin wakerarmena nuna ujatkamai; Túrunamia nuna Kúntuts Enentáimmiarumna nusha, tura winia anentu asarum Enentáimturumna nuna ujatkamai. Nuna antukan Nú nankaamas warasmajai.</VERS>
      <VERS vnumber="8">Papí nuik akupkamaj nu áujsarum Kúntuts Enentáimprarme; Núnaka nékajai. Túrasha ii akupmainchu Túraitjai Tátsujai. Eta, nuikkia Tímiajai, Túrasha yamaikia Tátsujai. Papí áujsarum ishichik Kúntuts Enentáimprarumna nuna nekaan waraajai.</VERS>
      <VERS vnumber="9">Kame Kúntuts Enentáimprakrumin waraatsjai. Antsu Atumí tunaari nekaarum Kúntuts Enentáimprarum Atumí Enentái Yusjai Yapajiá asakrumin nuna nekaan waraajai. Kame Yus wakerana Nútiksarmek Kúntutsrum katsuntearme; tuma asamtai iikia nu papijiai yajauch awajsachji.</VERS>
      <VERS vnumber="10">Nekaatarum. Yus wakerana Nútiksan Kúntuts katsunteakka ni Enentái Yúsnum Yapajiáwai. Nuinkia ni Tunaaríya uwempraiti. Nuka "Túrumainchu Túraitjai" Tíchamniaiti. Antsu Yusan Enentáimtutsuk Kúntuts pujakka ni Enentái Yapajiáshtatui; Yapajítsuk ni Tunaaríya uwemtsuk jakattawai.</VERS>
      <VERS vnumber="11">Tura iistarum; Yus wakerana Nútiksarmek Atumí Kúntutsri katsuntearme. Tuma asarum wi aatjarmena nu esettsarum Enentáimtusurme. Atumí Túramuri ujatkatajtsa wakerimiarme. Tura nu Tunáa nakitramarme; tura ashamkamarme. Tura yajauchin Túramia nu Asutiámarme. Tura winia anentu asarum wi timia Tímiatrusrumek turatai tusarum ti wakerimiarme. Nu tura asakrumin pénker Túrarmena nu, paant iniakmarme.</VERS>
      <VERS vnumber="12"> Kame yajauchin Túramia nuna ni tunaarin iniaisat tusan wakerakun, tura Wáitias pujumia nu atak shiir Enentáimsati tusan wakerakun nu papin aatramjarme. Tura Nú nankaamas átum Yúsnum iin anearmena nu nekamatarum tusan aatramjarme.</VERS>
      <VERS vnumber="13">Atum umikiu asarum waraakrumin iisha shiir Enentáimji. Tura shiir itiaamarumna nuna Titiu waraak ujatkamtai Nú nankaamas shiir waraaji.</VERS>
      <VERS vnumber="14">Atumin shiir Enentáimtajrumna nuna Titiun ujakmajai. Tura nuna nekas aan Titiu nekaamai. Tuma asamtai atumin natsantrachmajrume. Kame atumin tuke nekas ana nuna Tímiajrume. Núnisan atumnian Titiun Tímiaj nusha nekasauyi.</VERS>
      <VERS vnumber="15">Tura Títiuka atumin Enentáimturmas ti waraawai. "Jiatmaktajtsa winiatsuash" tusarum ti ashamkachurmek. Túmayatrum, nii pénker tati tusarum pachischarme. Tura nii taa seatmarma nu umikiurme. Títiuka nuna Enentáimias waraawai.</VERS>
      <VERS vnumber="16">Tura wikia, átum pénker Túramurmin nekaan tura pénker Túrawartatui tu Enentáimsan waraajai.</VERS>
    </CHAPTER>
    <CHAPTER cnumber="8">
      <VERS vnumber="1"> Yatsurtiram, Masetúnia Núnkanmaya Yus-shuaran Yus waitnentainia nuna Yamái ujaktatjarme.</VERS>
      <VERS vnumber="2">Ti itiurchatnum nekapsamu ainiawai. Túmayatan warainiawai. Tura ti Kuítrincha ainiayatan emeentutsuk Kuítrinniua Núnisan suiniawai.</VERS>
      <VERS vnumber="3">Juna wi paant nekaan ujaajrume. Niisha wakeramujai Súsatniun jeainia nuna Súiniawai; tura Nú nankaamassha Súiniawai.</VERS>
      <VERS vnumber="4">Yus-shuaran Kuítrinchan Súsartaitsa ti wakeruiniak, nu Túratniun ti seatmarmaji.</VERS>
      <VERS vnumber="5">Tura ii Enentáimmiaj Nú nankaamas Túrawarmiayi. Emka Yúsnum ninki sumamawarmiayi. Tura Yusa wakeramuri Túrattaji tusar incha "Yáintajrume" turammiaji.</VERS>
      <VERS vnumber="6">Tuma asamtai, "Masetúnia nunkanam kuit Júuktin nankamamamna nu, Kurintiu peprunmasha amukta" tusar Titiu seamiaji.</VERS>
      <VERS vnumber="7"> Atumsha Ashí pénker Túratin ti nékarme. Yus Enentáimtustincha, unuiniartincha, ju nunkanmaya nekaatniusha, iin aneatniusha nuka Ashí nékarme. Wats, jusha Túratarum. Yus-shuar Kuítrincha ainia nu achikiarat tusarum Titiu Támatai Núkap susatarum.</VERS>
      <VERS vnumber="8">Kame Atumí uuntria Núnisnak akupeatsjarme, Túratniuitrume tusan. Antsu Chíkich shuar ni Kuítrin susartasa ti wakeruinia nuna atumin ujakan, Atumí anenkrattairi nekaspashi tusan nekapsatajtsa pujajai.</VERS>
      <VERS vnumber="9">Ii uuntri Jesukrístu waitnenkartutairi nékarme. Ashí takakuyayi, tura atumin anenma asa Kuítrincha Núnisan ajasmiayi. Ju nunkanam Kuítrincha Núnis ajasmatai átum nayaimpiniam Kuítriniak tusa Túramiayi.</VERS>
      <VERS vnumber="10">Juna Enentáimjai. Nuik uwitin, "Yáintatji" Tíchamkarum. Tura nu Túratin ti wakerimiarme.</VERS>
      <VERS vnumber="11">Nankamamarmena nu yamaikia amuktarum. Nuik ti wakerimiarmena Núnisrumek yamaisha Súsatin jearmena nu susatarum.</VERS>
      <VERS vnumber="12">Iistarum. Ni Kuítrin Yúsan nekas susatajtsa wakerakuinkia, nii jeana nuna susat tusa Yus wakerawai. "Jeana Nú nankaamas susati" Tátsui Yus.</VERS>
      <VERS vnumber="13">Chíkich ti Núkap susarum atumnia Táasat tusan Tátsujai.</VERS>
      <VERS vnumber="14">Antsu Ashí métek takusarat tusan tajai. Iis atumsha yamaikia ti nukap takakrume; nujai atsuma nu Súsatniuitrume. Ukunam Chíkich tsawantai átum atsumashtarmeash. Nuinkia niisha atumin suramsarti. Nu Túratin ákuinkia Ashí métek takustin átatui.</VERS>
      <VERS vnumber="15">Yusa Papiriin yaunchu aarman Núnis Tátsuk: Núkap takusmia nu ampirchamiayi; tura ishichik takusmia nu atsumachmiayi.</VERS>
      <VERS vnumber="16"> Tura wi aneajrumna Núnisan atumin aneatniun Yus Titiun susamiayi. Tuma asamtai Yúsan yuminsan pujajai.</VERS>
      <VERS vnumber="17">Iis, wi takui wétinian wakerimiayi. Tura Nú nankaamas, atumin anenma asa, ni Enentáijiain wéawai.</VERS>
      <VERS vnumber="18">Tura Chíkich Yus-shuar Titiujai akupkatajtsa pujaji. Nu shuar Yusa Chichamen ti penker etserainakui, Ashí Yus-shuar iruntramunam niin pénker áujmatainiawai.</VERS>
      <VERS vnumber="19">Tura Nú shuarnaka ii tsaniakmari Atí tusar Ashí Yus-shuar iruntramunam nuna anaikiarmiayi. Iijiai Kuítian jukiarti tusar anaikiarmiayi. Iis Yusa Náarin Ashí aents uunt najanawarat tusar tura Ashí shuar Atumí tsankarin nekaawarat tusar nu takat Túratsjik.</VERS>
      <VERS vnumber="20">Iis, ju kuit ii jukittiajnia nu, Núkap asamtai, aents tsanumprutmawaraij tusar, Titiujai tura ju shuarjaisha wéaji.</VERS>
      <VERS vnumber="21">Yus iimmianumsha, aents iimmianumsha ii naka wekaajnia nuna nekaawarat tusar Túraji.</VERS>
      <VERS vnumber="22">Nu Jimiará shuarjai Chíkich Yus-shuar akupeaji. Yusa takatrin takastasa ti wakerana nu nekas nékaji. Tura átum Yáintin ti wakerarmena nuna Nekáa niisha atumiin jeataj tusa ti wakerawai. Nuna Túmak Yusa takatrin takastinian wakerana nuna paant iniakmawai.</VERS>
      <VERS vnumber="23">Tura aisha Chíkich shuar Titiun nekaataitsar anintruiniakuisha, "Titiu Papru tsaniakmarinti. Incha Yáinmaktajtsa Páprujai takaawai" titiarum. Chíkich Yus-shuaran nekaataitsar anintruiniakuisha, "Yus-shuar akupkamu ainiawai, tura Kristu Náarin shiir awajin ainiawai" titiarum.</VERS>
      <VERS vnumber="24">Tura Atumí anenkrattairi Ashí Yus-shuar nekaawarat tusarum, nu shuar pénker itiaatarum. Nu Túrakrum, atumnia ii shiir Tímiaj nu nekasaiti tu iniaktustatrume.</VERS>
    </CHAPTER>
    <CHAPTER cnumber="9">
      <VERS vnumber="1">
      </VERS>
      <VERS vnumber="2">Kame átum Yus-shuar Kuítrincha Súsatin wakerarme; nuna nékajai. Tuma asan Núnaka aatrachminiaitjarme. Atumsha Súsatin wakera asakrumin wi nunasha shiir Enentáimsan, "Akaya nunkanmaya shuar nuik uwitinia wakerusmatak Yáintinian wakeruiniawai" tusan Masetúnianmaya Shuáran ujaajai.</VERS>
      <VERS vnumber="3">Tura "Kuítniasha Súsatniun ti wakeruiniawai" Tímiaj nuna, "Wáitiaiti" Tíarain tusan nakitiajai. Tuma asan, kuit susatajtsa wakerarum nu iwiaratarum tusan nu menaintiu Yus-shuaran nuna Yáinmakarat tusan emka akupenajai.</VERS>
      <VERS vnumber="4">Wi ukunam Masetúnianmaya shuarjai atumiin jean, kuit Súsatin Tímiarmena nuna iwiarachman Wáinkian natsaraij tusan, tura atumsha natsarairum tusan Túrajai. Warí, "Súsatniun ti wakeruiniawai" tuke tu wéatsjak.</VERS>
      <VERS vnumber="5">Nu tuma asamtai, au takui Súarme tu Enentáimsarain tusan ju Yus-shuaran emka akupenajai. Niisha nu Kuítian iwiaratniun Yáinmakarti, tajai. Nuinkia wisha Masetúnianmaya shuarjai ukunam jeawakrin, nu kuit atumsha nekas Atumí Enentáijiain~ki Súsatin wakerarmena nu nekaamnia átatui.</VERS>
      <VERS vnumber="6"> Tura junasha paant Tájarme: ishichik araana nu ishichik Júuktatui. Núkap araana nusha Núkap Júuktatui. Kuit Súsatniusha Núniskete.</VERS>
      <VERS vnumber="7">Tura Ashí shuar ni Enentáin Enentáimsana nunak susati. "Nakitiayatnak susatjai" Tíchamniaiti. "Turutainiakui susatjai" Tíchamniaiti. Shiir Enentáimias Súana nuna Yuska shiir Enentáimtawai.</VERS>
      <VERS vnumber="8">Ashí pénker ana nuna suramsatniun Yus tujintiatsui. Nujai átum atsumashtatrume. Tura chikichan Yáintin Núkap takustatrume.</VERS>
      <VERS vnumber="9">Yus-Papinium ju aarma awai: Kuítrinchan Núkap susayi; nuna tura, tuke Túratin átatui.</VERS>
      <VERS vnumber="10">Arakmaun araakan Súana nusha Yúsaiti. Tura yurumkan Súana nusha Yúsaiti. Niisha átum pénker araatniun suramsattarme. Tura araarumna nujai pénker Túratarum tusa araakrumin ipiampartatui.</VERS>
      <VERS vnumber="11">Tuma asamtai Núkap juukma takaku asarum, Núkap Súsatin jeattarme. Nuinkia Súarmena nuna ii uwejeyan Chíkich Yus-shuar achikiar Yúsan yuminsartatui.</VERS>
      <VERS vnumber="12">Warí, ju kuit Yus-shuar Kuítrincha Súakrin ni atsumamurincha atsumachartatui. Tura Nú nankaamas Yúsan ti yuminsartatui.</VERS>
      <VERS vnumber="13">Nu shuar Yáintai tusarum tura Ashí Yus-shuar yaintai tusarum Súatsrumek. Nujai Kristu shiir chichamen umiarmena nuna nékainiawai. Tura Kuítrum emeentutsuk sua asakrumin niisha Yusa Náarin uunt awajsartatui.</VERS>
      <VERS vnumber="14">Kame Yus atumin ti waitnentramainiakui Kuítrum Súatsrumek. Sua asakrumin nu shuar atumin ti anenmainiak Yúsan áujturmasartatui.</VERS>
      <VERS vnumber="15">Tura Ashí iisha ii Yusri ti yuminsatniuitji! In Súramjinia nuna yaki Jintíartinian Jeá?</VERS>
    </CHAPTER>
    <CHAPTER cnumber="10">
      <VERS vnumber="1"> Wats, "Papru iijiai pujak péejchach ajawai, tura Yajá pujak kakaram chichaawai" Chíkich shuar turutainiatsuk. Kame imia wiki Papru Kristu anenkartutairijiai juna seatjarum tusan pujajai.</VERS>
      <VERS vnumber="2">Atumí weatkamuriya shuar chichainiak "Papru ni tsaniakmarijiai ju nunkanam akupin ajastai tusar wakeruiniak jintintiainiawai" turutainia nuna Kíishtumaktajtsan Enentáimjai. Wisha atumiin jean kakaram chichaschataj tusan, nu antukairap tu seajrume.</VERS>
      <VERS vnumber="3">Aentstanka nunkanmaya aentsuitji, Túrasha Jú aents maania aintsar Máaniatsji.</VERS>
      <VERS vnumber="4">Ju nunkanmaya nankijiai Máaniatsji antsu ii nankiri Yusa kakarmarinti. Nujai iwianchi kakarmari Núpeteaji.</VERS>
      <VERS vnumber="5">Ju nunkanmaya aentsu Jintíamurinkia tura waantu Enentáimtumamurinkia, Yus nekaatniun itit awajea nuka, nu nankijiai Núpeteaji. Tura Ashí ju nunkanmaya Enentáimsatin yapajniak, emetamu aintsan, Kristun umirkarat tusar nu nankijiai Núpeteaji.</VERS>
      <VERS vnumber="6">Nekas umirkatin átum jeawakrumninkia nuinkia umirkatniun tuke nakitiainia nu, Yusa kakarmarijiai Asutiáttaji, tajai.</VERS>
      <VERS vnumber="7"> Atumsha aya Pátatek ana nu iiyarme. Wats, shuar nekas Krístunu ajasman nekamaka, Núnisan winiasha Krístunuiti tu Enentáimtursatniuiti.</VERS>
      <VERS vnumber="8">Yusa kakarmarijiai akupeaji tuke Tákuncha natsaamatsjai. Nu kakarman atumin pénker jintintiatarum tusa Kristu suramsaitji. Kame atumin emesratniun suramsachuitji.</VERS>
      <VERS vnumber="9">"Ni aarmarijiai awaktamkatajtsa wakerutmaji" Tátsurpash. Núchaiti.</VERS>
      <VERS vnumber="10">"Papru aarmari ti kakaram ainiawai, tura jui pujak kakarmachuiti; tura etserkatniuncha nékatsui" turutainiawai.</VERS>
      <VERS vnumber="11">Wats, tuinia nuka junasha nekaawarti. Yajá pujakur kakaram aajinia Núnisrik atumjai pujakrisha kakaram Túrattaji.</VERS>
      <VERS vnumber="12"> "Wiki Imiá pénkeraitjai" tuinia nujai méteketji Tátsuji. Ní shuaraitji Tátsuji. Warí, niisha imia ninki nekapmamainiawai. Tura ni ai iisar "nu nankaamas pénkeraitjai" tu wéenawai. Nuna Túruiniak netse Túruiniawai.</VERS>
      <VERS vnumber="13">Antsu iikia, ii nekamatin jeajnia Nú nankaamas waantu ajaschattaji. Ii takastatjinia nui Yus Ninki jintintramji. Nu arant wéatsji. Kame atumiin takastinian Yus tsankatramkaitji.</VERS>
      <VERS vnumber="14">Tuma asamtai, Tájinia nu Yus tsankatramka Nú iniankas Túratsji. Warí, iisha emka Kristu chichamejai Atumíin jeachmakaj~i. "Emka jeamji" Tájinia nu ántrar Tátsuji. Kame Yus tsankatramakrin jeamji.</VERS>
      <VERS vnumber="15">Chíkich takasmanum iikia waantu Enentáimtumasar, "ii takatrinti" Tátsuji. Antsu Yamái Enentáimtarmena Nú nankaamas Yus Enentáimtustarum tusar wakeraji. Nu Túrakrumninkia Atumíin tuke takasminiaitji.</VERS>
      <VERS vnumber="16">Nuyasha Chíkich takaana nui takatsuk átum pujarmena Nú arant pujuinia nusha Yus-Chicham ujaktaj tusar wakeraji. Nu Túrar Chíkich shuar takasma "íiniuiti" Tíchattaji.</VERS>
      <VERS vnumber="17">Tura pénker Enentáimtumastaj tusa wakerakka, Yúsnaitjai tusa pénker Enentáimtumasti.</VERS>
      <VERS vnumber="18">Warí, ninki "pénkeraitjai" tumamna nuka anturkachminiaiti. Antsu Uunt "pénkeraiti" tana Nú shuar nekas pénkeraiti.</VERS>
    </CHAPTER>
    <CHAPTER cnumber="11">
      <VERS vnumber="1"> Waurua Núnisnak chichastatjana nu anturtukaintrumeash. Ee, anturtuktarum tusan seajrume.</VERS>
      <VERS vnumber="2">Atumniasha Krístunak anajmamtikrajrume. Tura nuwa Chíkich aishmankan nékatsuk ni aishrijiain~ki nuatnaiya Núnisrumek átum chikicha chichame umirtsuk aya ni chichamen~ki umiakrumin Krístuí ejetaj tusan wakerajrume. Nuna Túrataj tusan atumin akasmatajrume. Nu akasmaktinian Yus surusuiti.</VERS>
      <VERS vnumber="3">Túrasha íwianch ni nekatairijiai emka nuwa Epan anankamia Nútiksan atumniasha Yusa jintiya awajimtikramar Kristu aneashtinian Enentáimtikramprarmatai anankamu airum tusan tsuutajrume.</VERS>
      <VERS vnumber="4">Warí, Chíkich shuar Jesusnan Nusháa étserkamujai Táiniakuisha pénker ántarme. Tura Nusháa wakan achikiam, Nusháa chichamjai uwempramniaiti tu etserainiakuisha, nekasapitia Tárume.</VERS>
      <VERS vnumber="5"> Kame "Yúsnumia akatramu asar etserkatin Imiá nékaitji" tuinia nujai nankaamas nékaitjai, tu Enentáimjai.</VERS>
      <VERS vnumber="6">Ti pénker chichastinian nékachiatnak winia nekaatairsha taamtsui. Núnaka ii Túramurijiai tuke paant iniakmaji.</VERS>
      <VERS vnumber="7">"Akirkata" Tútsuk Yus-Chichaman atumin ujakmajrumna nui Tunáa Túrajak? Atum ankant ajastarum tusan wikia péejchach ajasu asan, "etserkamunam akirkata" Tíchamjarme.</VERS>
      <VERS vnumber="8">Antsu atumin Yáintaj tusan pujakun Chíkich Yus-shuarnumia Kuítian suruiniakui achikmiajai. Nuna Túran ni Kuítrin emeentukmiajai.</VERS>
      <VERS vnumber="9">Tura atumjai pujusan atsumaknasha atumniaka seachjarme. Masetúnianmaya Yus-shuar taar, wi atsummiajna nuna surusarmiayi. Nu tuma asamtai Tájarme, seachjarme tura seashtatjarme.</VERS>
      <VERS vnumber="10">Ashí Akaya nunkanam nuna ujaktinian suritrukchartatui. Nuna Tákun Kristu nekasrijiai tajai.</VERS>
      <VERS vnumber="11">Urukamtai nuna taja? Atumin aneachu asanak taja? Atsá. Aneajrumna nuna Yus nékawai.</VERS>
      <VERS vnumber="12">Túrasha wi Túrajna nuna tuke turu wétatjai. "Papru Túrana Núnisrik Túraji" tuinia nuna Tíarain tusan Túrattajai.</VERS>
      <VERS vnumber="13">Warí, niisha Yúsnumia akatrachma ainiawai. Anankartin ainiawai. "Kristu akatramurintji" Tumá átaj tusar wekainiawai.</VERS>
      <VERS vnumber="14">Nusha urukaku Túmait Tíchamniaiti. Warí, imia Satanáskesha "nayaimpinmaya akatramuitjai" Tumá átaj tusa wekaatsuk.</VERS>
      <VERS vnumber="15">Nuinkia imia ni suntarisha pénkeran Túrawai Tumá atai tusar wekasachartinkiait; Túrasha ni amuamurinkia Tunáa Túriarma nujai métek Nekapmá Asutiátin átatui.</VERS>
      <VERS vnumber="16"> Ataksha Tájarme "Wáurkaiti" tu Enentáimtursacharti. Kame "Wáurkaiti" tu Enentáimturiatrumek, chichastin tsankatruktarum. Ishichik waantu Enentáimtumastaj tusan wakerajai.</VERS>
      <VERS vnumber="17">Tura waantu Enentáimtumastaj Tájana nu, Uunta tsankatramurijiai Tátsujai. Antsu waurka Núnisnak chichaajai.</VERS>
      <VERS vnumber="18">Untsurí ju nunkanam uunt ajasar ti waantu Enentáimtumainiakui wisha ishichik waantu Enentáimtumastatjai.</VERS>
      <VERS vnumber="19">Imiá nékayatrum waurka ainia nu shiir Enentáimtusrum ánturearme.</VERS>
      <VERS vnumber="20">Niisha atumin takamtikramainiakuisha, kasartamainiakuisha, Atumí nérenniuri ajainiakuisha, yajauch chichartamainiakuisha, yapimin awattamainiakuisha Ashí nu katsuntearme.</VERS>
      <VERS vnumber="21">Natsamayatnak Tájarme iikia nu Túratin kakarmachuuji! Wats, niisha araanainiatsna nuna wisha araantatsjai. (Waurka Núnisnak chichaajai.)</VERS>
      <VERS vnumber="22"> Niisha Ipríu-shuar ainiakuisha wisha Núnisnak Ipríu-shuaraitjai. Israer-shuar ainiakuisha wisha Núnisnak Israer-shuaraitjai. Apraáma weeatri ainiakuisha pai, wisha Núnisnak.</VERS>
      <VERS vnumber="23">Kristu takarniurintji, tuiniawai. Wikia aujai nankaamasaitjai. Kame nuna Tákun waurka Núnisnak chichaajai. Kame niijiai nankaamas takasuitjai; niijiai nankaamas Asutiámuitjai; niijiai nankaamas sepunam enkeamuitjai; ti Núkap Jáninkiamjai.</VERS>
      <VERS vnumber="24">Israer-shuar Chikichkí achirkacharmai. Antsu Tímiajni senku jea achirkarmai. Tura emka achirkarmia nui awa-awatatkua trainta nuiwi ejeyarmiayi. Tura nu Tímiajni senku jea achirkarmia nuisha Nútiksan nujai métek awatturarmiayi.</VERS>
      <VERS vnumber="25">Numijiai Menaintiú awatturarmai. Kayajaisha mantuatai tusar Chikichkí tukurarmai, kanusha Menaintiú wayamai wi enkempran wekaimiaj nui. Tura nayaantsanam ajapén chikichik kashi nui pujusan tsawarmajai tura nu tsawantcha tuke pujusmajai.</VERS>
      <VERS vnumber="26">Ti nukap wekasaitjai. Tura Entsá wekasan Tsúumainian Wáinkiaitjai. Tura kasa shuarjaisha, Wíi shuarjaisha tura yajaya shuarjaisha Tsúumainian Wáinkiaitjai. Péprunmasha, kampuniunmasha, nayaantsanmasha Tsúumainian Wáinkiaitjai. Wait Yus-shuarsha yajauch awajtustaj tusar wakeriarmai.</VERS>
      <VERS vnumber="27">Itiurchatnasha ti Wáinkiaitjai; takatnasha ti takasuitjai. Ti Untsurí Kánutsuk pujusuitjai. Tsukamaknasha, kitiamaknasha Wáitsaitjai. Ti ijiarmaitjai. Pushir Táasmatai Tsetsekruí Wáitsaitjai.</VERS>
      <VERS vnumber="28">Tura nuna nankaamas, kaarka kijin Júkitniua Núnisnak Yus-shuar pénker wekainiawash tusan Ashí tsawant ti Enentáimsan pujajai.</VERS>
      <VERS vnumber="29">Chikichik Yus-shuar kakarmachu pujakui wisha kakarmachu nekapeajai. Shuar chikichan tunaanum ajuawarmatainkia wisha natsamakun kajekan Wáitiajai.</VERS>
      <VERS vnumber="30">Maa, waantu chichastin ákuinkia, antsu winia kakarmachu awajtuinia nuna ujakan waantu ajasaintjai.</VERS>
      <VERS vnumber="31">Yus, ii Uuntri Jesukristu Apari ana nu (ni naari tuke shiir awajsamu Atí) wi Wáitratsjana nuna nékawai.</VERS>
      <VERS vnumber="32">Tamasku péprunam pujai nu nunkanmaya akupin winia Jinkiá juruktiaj tusa wakerak pepru tanish téntakma Wáitiriin suntaran apujsamiayi. Aretas uunt Kapitián pujai Túramiayi.</VERS>
      <VERS vnumber="33">Túrasha uunt chankinnium enketawar pepru aa tanishri aankamunam jiiki itiararmiayi. Tu uwempramiajai.</VERS>
    </CHAPTER>
    <CHAPTER cnumber="12">
      <VERS vnumber="1"> Kame wiki shiir chicharmamsatniun nakitiajai. Túmayatnak iimiarjana nuna tura uunt Yus iniaktursamia nuna ujaktiniaitjarme.</VERS>
      <VERS vnumber="2">Krístun umirin ana Nú aishmankan nékajai. Nu aishman Jimiará nayaimpin nankaikin Menaintiú nayaimpiniam junakniuiti. Nusha katurse Uwí nankaamasuiti. Kame ayashtiuk wakaashit, tura ayashtichu wakaashit. Núnaka nékatsjai; aya Yúsak nékawai.</VERS>
      <VERS vnumber="3">Tura nekas junakniua Núnaka nékajai. Ayashtiuk wakaashit, ayashtichu wakaashit, Núnaka aya Yúsak nékawai.</VERS>
      <VERS vnumber="4">Yus-shuara Wakaní shiir pujutainium junakmiayi. Nuisha paant awajsachmin ana nuna antukmiayi. Nii antukmia Nú chicham paant awajsatniun suritkiamuiti.</VERS>
      <VERS vnumber="5">Nu aishmanka Túrunamuri nankaamakuiti tajai. Tura wikia nankaamakuitjai Túmamtsuk, kakarmachuitjiana nuna paant ujaajai.</VERS>
      <VERS vnumber="6">Nankaamakuitjai Túmamtiaj tusan wakeraknaka nekas Tíminiaitjai, ántran Tíchaintjai. Túrasha Túratsjai. Winia Túramuruk Wáinkiarum winia chichampruk antukrum, waritia Enentáimsarum nujai métek Enentáimtursatarum tusan wakerajai.</VERS>
      <VERS vnumber="7">Wi nayaimpiniam Wáinkiamajna nu Timiá pénker asamtai ántar waantu Enentáimtumaschatniun, janki mesertinia Núnisan winia ayashrui najaimiatniun sunasmiajai. Nuka wi Wáitsatin Satanásnumia akupkamuiti.</VERS>
      <VERS vnumber="8">Nuka jurutkitia tusan Uuntan Menaintiú seamjai.</VERS>
      <VERS vnumber="9">Tuma ain Uunt winia turutmiayi "Atsá. Jaa pujayatmek winia waitnenkartutairjai shiir pujame. Shuar kakarmachun winia kakarmarun Wi suakui Ashí aents nu shuara ayashiin winia kakarmarun Wáiniainiawai." Tuma asamtai, Kristu kakarmari winia ayashrui paant ati tusan kakarmachuitiatnak araantatsjai.</VERS>
      <VERS vnumber="10">Tuma asamtai, wi Krístun aneakui shuar katsekruiniakuisha, kajertuiniakuisha, winia Kuítrusha, kakarmarsha atsain waraajai. Kame Ashí itiurchat ana nui kakarmachuitiatnak kakaram nekapeajai.</VERS>
      <VERS vnumber="11"> Wi "pénkeraitjai" Túmamkun waurua Núnisnak chichaajai. Tura atumsha winia pénker chichartusminiaitiatrumek, Túrachu asakrumin tu chichasjai. Warí, wi penké ántraitiatnak, "ti pénker akatramuitji" tumamainia Nú nunkaachichuitjai.</VERS>
      <VERS vnumber="12">Atumjai pujumiaj nui, itiurchat ámanman katsuntran takasmiajai. Yuska ni kakarmarin iniakmastaj tusa ti uuntan aents tujintiamun Túratniun surusmiayi. Nujai "Papru nekas winia akatramuruiti" tusa paant iniakmasmiayi.</VERS>
      <VERS vnumber="13">Warí, Chíkich Yus-shuaran Yáinmiaj Núnisnak atumniasha Yáinmajrume. Ayatik atumin "kuit surusta" Tíchamjarme. Nu yajauchiitkiuinkia tsankurturtarum!</VERS>
      <VERS vnumber="14">Jújainkia Menaintiú iwiarnarjai atumin iistaj tusan. Tura jeaknaka, "etserkamun akirkatarum" Tíchattajrume. Atumí Kuítrin wakeratsjai. Antsu atumin wakerajrume. Warí, winia uchirchakaitrum. Uchisha Aparín Kuítian ikiauntukchatniuiti. Antsu apari ni Uchirín Kuítian ikiauntuktiniaiti.</VERS>
      <VERS vnumber="15">Atumniasha Yáintaj tusan Ashí takakjana juna ajapawaintjai, tura winia kakarmarnasha Ashí Emenkákaintjai. Wi ti wakeramaitiatrum átumka ishichik wakerutarminin Túrawaintjai.</VERS>
      <VERS vnumber="16">Túrasha Chíkich shuar chichainiak "Nekasaiti; Papru ninki ii Kuítrin jurutramkichmaji. Túrasha anankartuatniun neka asa iin anankramachmiashia" turutainiatsuk.</VERS>
      <VERS vnumber="17">Nusha itiura? Shuáran wi akupkamaj nujai Kuítrumin achikjak?</VERS>
      <VERS vnumber="18">Atumin iirmasat tusan Titiun "Wetá" Tímiajai. Tura niin atamprit tusan Chíkich Yus-shuaran akupkamjai. Titiusha Kuítrumin juruttramkimkiarum? Wisha niisha mai metek Enentáimsar métek takaschamkaj~i?</VERS>
      <VERS vnumber="19">Warí Enentáimsarum? Atum pénker ainiawai turutik tusar nu Tájik? Antsu, aneamu yatsurtiram, ii Tájinia nu atumin Yúsnum Ikiakártajrum tusar taji.</VERS>
      <VERS vnumber="20">Wi atumiin jeaknasha, wi Wáitkiataj tusan wakeraj nuna Wáinkiashtatjai, tu Enentáimsan itiurchat Enentáimjai. Tura atumsha wakerarmena Núnisrumek Wáinkiashtatrume, tu Enentáimjai. Yajauch chicharnaikiatniuncha, yajauch Enentáimtunaistinniasha, kajernaikiatniuncha, ninki Enentáimtumastinniasha, tsanumpratniuncha, Mái-tunai ajatniuncha, waantu Enentáimtumastinniasha, yajauch wekasatniuncha, Ashí nuna Wáinkiashtajash tusan itiurchat Enentáimjai.</VERS>
      <VERS vnumber="21">Tura wi jeaknasha, átum yajauch Túratniusha, tsanirmatniusha tura yajauch ti wakerarmena nu, yaunchu Túriniarmena nu, Untsurí shuartiram iniaisachurmena nuna nekashtajash. Tura Enentáim yapajitsuk tuke tura asakrumin uutchatjash tajai. Kame wi átum umikchamun nekaamtai Yus winia Iniatsátrattawai tusan Tsúumajai.</VERS>
    </CHAPTER>
    <CHAPTER cnumber="13">
      <VERS vnumber="1"> Jujai Menaintiú iistajrum tusan winiajai. Ashí iwiaratin ana nu, Jimiará tura Menaintiú shuara chichamejai iwiarnartatui.</VERS>
      <VERS vnumber="2">Wi atumjai pujachiatnak, atumjai Pujáa Núnisnak aatjarme. Yaunchu Tunáa Túrimiarmena nuna tura Ashí Shuártirmin wi nuik Tímiajrumna nuna ataksha Tájarme, wi atak tana tunaarum iwiareachkurminkia iniaisashtatjarme.</VERS>
      <VERS vnumber="3">Nuinkia wi Kristu kakarmarijiai chichaajna nu nekaattarme. Nu nekaataj tusarum wakeratsrumek. Tura Krístuka kakarmachuchuiti. Antsu Atumí Enentáin kakaram takaawai.</VERS>
      <VERS vnumber="4">Kristu nekas kakarmachua Nútiksan Krúsnum Máamuitiat, Yusa kakarmarijiai iwiaakuiti. Ayashnium Kristu kakarmachu nekapmia Núnisrik iikia kakarmachuitji. Túrasha Yusa kakarmarijiai ni takatri takaaji. Nu atumin iniakmastatji.</VERS>
      <VERS vnumber="5">"Nekas Yúsan umirniuashitiaj" tusarum nekamatarum. Iimiastarum. Antar Yus-shuarchaitkiurmeka Jesukrístu Atumí Enentáin pujurtama nu nekaattarme.</VERS>
      <VERS vnumber="6">Tura iikia ántar Yus-shuarchaitji nu nekaatarum tusan wakerajai.</VERS>
      <VERS vnumber="7"> Tura átum Tunáa Túrawáirum tusar Yus seaji. Aents iin pénker Enentáimtikramprat tusar Tátsuji. "Antar ainiawai" Túramprinin, átum pénker wekasatarum tusar wakeraji.</VERS>
      <VERS vnumber="8">Warí, Yusa nekas chichame emesratin tujintiaji. Antsu ii Túrajnia nu Yusa nekas chichamejai Túraji.</VERS>
      <VERS vnumber="9">Tuma asamtai, átum kakarmaitkiurminkia iikia kakarmachuitiatar shiir Enentáimji. Atumsha nekas kakaram Ajasúk tusar Yus tuke seaji.</VERS>
      <VERS vnumber="10">Atumin emesratin Yuska winia akuptatsui. Antsu Yus akuptukuiti atumin Ikiakártinian. Tuma asamtai, wi Atumíin jeaknaka kakaram chicharkaijrum tusan winitsuk ju papin aatjarme.</VERS>
      <VERS vnumber="11"> Ayu, yatsurtiram, shiir pujustarum. Krístunam tuke kakaram ajastarum. Yus shiir Enentáimtikramprarti. Chikichík Enentáik Enentáimsatarum. Shiir awajnaisarum pujustarum. Tura Yus anenmarmena nu, shiir Enentáimtikramna nu atumjai pujurtamsattarme.</VERS>
      <VERS vnumber="12">Yúsnum shiir Enentáimtunaisrum amikmaanaisatarum.</VERS>
      <VERS vnumber="13">Ashí Yus-shuar ainia nu amikmaatmarme.</VERS>
      <VERS vnumber="14">Uunt Jesukrístu waitnenkartutairi, Yusa anenkrattairisha Atumíin pujurtamsati. Tura Yusa Wakanísha tuke nemartamsarti. Nu Atí.</VERS>
    </CHAPTER>
  </BIBLEBOOK>
  <BIBLEBOOK bname="Galater" bnumber="48" bsname="Gal">
    <CHAPTER cnumber="1">
      <VERS vnumber="1"> Wi Pápruitjai, Yus akatramu. Yúsak winia akatturuiti. Shuarka akatturchamai. Yussha Chíkich Shuáran akupturak akatturchamai, antsu Ninki, Yus Apa, Jesusan jakamunmaya iniantkimia nu, tura Jesussha winia akatturarmai Yusa shiir chichamen etserkatniun.</VERS>
      <VERS vnumber="2">Wisha, Ashí Yus-shuar wijiai pujuinia nusha, ju Papí akupeaji. Ashí yus-shuar Karasea nunkanam pujarmena nu áujsatarum tusan ju papin akuptajrume.</VERS>
      <VERS vnumber="3">Yus Apa tura ii Uuntri Jesukrístusha waitnentramainia ásar yainmakarti imiatkinchanum tuke shiir pujustinian.</VERS>
      <VERS vnumber="4">Yus ii Aparí nuna wakera asamtai, Jesus ni ayashin surumak Wáitsamiayi ii tunaari Asakártinian. Nuna tura Ashí Tunáa ju nunkanam ana Nuyá ankant awajtamsatai tusa iin Yáinmaji.</VERS>
      <VERS vnumber="5">Tuma asamtai tuke Yus shiir Atí. Ayu.</VERS>
      <VERS vnumber="6"> Maa, Nekasaash Timiá Wárik Yus ikiukmiarum. Kristu iin ti anenma asamtai Yus ni shuari ajastinian iin anaitiamkamji. Urukamtaitsuk nuikia Imiá Wárik ni chichame inaisamarum Nusháa chicham umikrum uwemprataj tusarum.</VERS>
      <VERS vnumber="7">Wátsek, nekas Chíkich chicham penké atsawai shuar umikiar uwempratin. Antsu yajaya shuar Atumíin taar pénkercha awajtamainiawai. Tura Nusháa chichaman etserkar Yusa shiir chichamen Yapajiátniun wakeruiniawai.</VERS>
      <VERS vnumber="8">Tuma asamtai Yus niin yajauchiniam yuminkrattawai. Wisha Yus-chicham Yapajiámun etserkamtainkia yus winia yuminkrurtatui. Nayaimpinmaya suntarsha Nusháa chichaman wi etserkachmaj nuna étserkuinkia nunasha yuminkrattawai.</VERS>
      <VERS vnumber="9">Paant ujakjarme Túmaitiatnak ataksha ujaajrume: Nánkamas shuar Niisháa uwempratin chichaman, wi etserkachmaj nuna étserkuinkia Yus yuminkrattawai.</VERS>
      <VERS vnumber="10"> Ti kakaram Chichaatsjak.nuna chichaakun shuar shiir Enentáimtursarti tusan chichaatsjai. Antsu Yus shiir Enentáimtursati tusan nuna tajai. Shuar wakeruinia nuna Enentáimsan chichaajak? Nuna Enentáimkiunka Kristu wakera nuna umirkachaintjai.</VERS>
      <VERS vnumber="11">Antsu nekaatarum, yatsuru. Uwempratin chichaman wi étserjana nuka aentsnumianchuiti.</VERS>
      <VERS vnumber="12">Aentska ujatkachmai. Unuitiutnasha unuitiurchamai. Antsu Jesukrístuk winia paant jintintruamai.</VERS>
      <VERS vnumber="13">Tura wi Yáunchu ti yajauchin Túramiaj nuka antukchakaitrum. Israer-shuar Yúsnan takainia Nútiksanak wisha takasmajai. Tuma asan Yus-shuaran ti kajerkan tuke pataatukmajai amuktaj tusan. Nusha nékarme.</VERS>
      <VERS vnumber="14">Tura kakaram ajasan, ii uuntri yaunchu tiarmia nuna yawetsuk umiktinian ti Enentáimpramjai. Tura Untsurí shuaran wijiai métek uunt armia nuna nankaamas Yúsnan takasmajai. Túmaitiatan aya winia uuntrun chichamen ti umirniuyajai.</VERS>
      <VERS vnumber="15">Túrasha wikia akiintsain Yus winia achirkamiayi, tura ti anenkratmarijiai winia anaitiukmiayi.</VERS>
      <VERS vnumber="16">Nuikia shiir Enentáimiuk ni Uchirín paant nekamtikruamai. Tura Israer-shuarchanum ni shiir chichamen etserkat tusa akuptukmiayi. Tuma asamtai Chíkich shuaran aniaschamjai.</VERS>
      <VERS vnumber="17">Uunt péprunmasha, Jerusarénnumka, wéchamjai Winí emkaru Yus akatramujai chichastinian. Antsu Wárik Arapia nunkanam wémajai. Tura nui Yúsan Enentáimtasuan atak Tamasku péprunam waketkimjai.</VERS>
      <VERS vnumber="18">Tura Menaintiú Uwí nankaamasmatai, Nuyá Pítrujai áujmattsataj tusan Jerusarénnum jeamjai. Tura Jimiará semanachik pujusmajai Pítrujai.</VERS>
      <VERS vnumber="19">Tura Jakupuncha, ii Uuntri Jesusa yachia nuna, Wáinkiamjai. Nú arantka chikichnaka Yus akatramunka Wáinkiachmajai.</VERS>
      <VERS vnumber="20">Yus iirui. Wi Tájana nu nekasaiti, Wáitchaiti.</VERS>
      <VERS vnumber="21">Nú ukunmasha Siria nunkanmasha, Sirisia nunkanmasha wémajai.</VERS>
      <VERS vnumber="22">Tuma asamtai Ashí Yus-shuar Jutía nunkanam pujuarmia nu winia nekaracharmai.</VERS>
      <VERS vnumber="23">Aya antukarmai. "Yaunchu iin ti aintrammiaj nu yamaikia Yus-Chichaman étseruk wekaawai. Yáunchuka iin amutmaktinian wakeriniaitiat yamaikia iniaisaiti" tiarmai.</VERS>
      <VERS vnumber="24">Túrawar winia Enentáimtursar Yúsan shiir yuminsarmai.</VERS>
    </CHAPTER>
    <CHAPTER cnumber="2">
      <VERS vnumber="1"> Tura katurse Uwí nankaamasmatai wisha Pírnapíjiai Jerusarénnum wémaji. Titiuncha jukimjai wijiai.</VERS>
      <VERS vnumber="2">Yus akupta asamtai Jerusarénnum wémajai. Tura nui jean aya Yus-shuara uuntrijiain áujmattsamjai. "Júnisnak Ashí Israer-shuarchan Yus-Chichaman ujainiajai" Tímiajai. Takasmajna nusha tura tuke takastin Enentáimjiana nusha ántar ain tusan tu áujmattsamjai.</VERS>
      <VERS vnumber="3">Niisha Yus-shuara uuntrintiat itiurchat Enentáimpracharmai. Antsu Chíkich shuarka Titiu Israer-shuarchaitiat wijiai pujakui niisha Israer-shuar Ajastí tusa tsupimiamtikiatniun wakeriarmai. Túrasha tujinkiarmai.</VERS>
      <VERS vnumber="4">Tura nu shuar ántar yachi ainiak antuktai tusar wayawarmai. Tura ii chichamen antukar itiurchat Awájtámsatai tusar wakeriarmai. Iis, Kristu Jesus iin uwemtikrampra asamtai ti shiir iisha Yus Yúpichuch Umíaji. Tura nuna nekaawar, atakka, aya Yáunchu akupkamu itiurchat ana nujai uwemtikrampratniun wakerutmakarmaji.</VERS>
      <VERS vnumber="5">Túrasha penké ishichkisha umikchamji. Antsu Atumíin Yus-Chicham Yapajniátsuk métek jeartamat tusar ni chichame penké anturkachmaji.</VERS>
      <VERS vnumber="6">Nu arantcha Yus akatramu uuntrinkia yamaram Túratniunka suruscharmai. Nincha Ashí aents ti neka ainiawai tu Enentáimtuiniawai. Kame nu shuar ti nékainiakuisha ti Enentáimtatsjai. Yus Ashí shuaran mash métek iyatsuk.</VERS>
      <VERS vnumber="7">Yus akatramu uuntrisha Yus winia Israer-shuarchan Yus-chicham ujaktinian akuptukma nuna nekarawarmai. Tura Pítruncha akupkamai Israer-shuaran Yus-Chicham ujaktinian.</VERS>
      <VERS vnumber="8">Pítrun Israer-shuarnum akupkama Nú Yusak winiasha akuptukmai Israer-shuarchanum.</VERS>
      <VERS vnumber="9">Tuma asamtai Jakupusha, Pítrusha, Juansha, Yus akatramu uuntri ásar, Yus winia ti paant akuptan nekaawar, winiasha Pirnapínsha, "Ayu, átum, Israer-shuarchanum Yus-Chicham etserkatarum, tiarmai. Iisha Israer-shuarnum Yus-Chicham etserkattaji" tiarmai. Túrawarmatai shiir áujnaisar ii uwejejai achirnaikiamji métek Enentáimji tusar~i.</VERS>
      <VERS vnumber="10">Ayatik "Kuítrincha Enentáimtusrum tuke Yáintarum" tiarmai. Wisha Núnaka ti wakerakun tuke Túriniaitjai.</VERS>
      <VERS vnumber="11"> Tura Nú ukunam wi Antiukía péprunam pujain Pítiur tamai. Tura nui yajauch Túramtai, Yus-shuara uuntriniak chicharkamjai.</VERS>
      <VERS vnumber="12">Iis, Israer-shuar tuiniawai, "Israer-shuarcha Muisais timia Núnisan tsupirnakcha asamtai, nu shuarjai Yurumáshtiniaiti" tuiniawai. Túmaitiat Pítiur Yurumámnian nékak~u, emka Sántiak shuar Táatsain Israer-shuarchajai Yurumámai. Tura Nuyá Sántiak shuar Jerusarénnumia Antiukíanam jeawarmatai Pítiur ashamak tsupirnakcha shuarnumia kanakin Yurumáchmai. "Tsupirnaktiniaitme" tiniu ainia nuna ashamak Túramai.</VERS>
      <VERS vnumber="13">Tuma asamtai Chíkich Yus-shuar, Israer-shuar armia nu, Pítrujai métek emka Yurumáwaru ainiayat Jimiará enentai takusar ukunam iniaisarmai. Pirnapísha neka áyat Nútiksan nupetnakmai.</VERS>
      <VERS vnumber="14">Tura nuna iisan Ashí iimiainiain Pítrun chicharkamjai. Yus Shiir Chicham tana nujai métek wekasachu ásarmatai Tímiajai "Ame Israer-shuaraitiatam Israer-shuarti ikiukim tsupirnakchajai Yurumám Israer-shuarcha aintsamek Túrame, Tímiajai. Nuikia "Israer-shuarcha Israer-shuartijiai métek wekasatin ainiawai" tiip" Tímiajai.</VERS>
      <VERS vnumber="15">Iikia nekas Israer-shuaraitji. Israer-shuarcha, Tunáa ainia aaniuchuitji.</VERS>
      <VERS vnumber="16">Túmaitiatar ju nékaji. Akupkamu Umíamujai uwemprachminiaitji antsu Jesukrístu nekas Enentáimtakum uwemprattame. Nu nekaar iisha Jesukrístu nekas Enentáimtusmaji tunaajainchu atai tusar. Aya Kristu nekas Enentáimtusar pénker átatji. Akupkamu takasar umirkarsha tuke nujai pénker ajaschattaji. Akupkamunka shuar umiktaj Táyat, Chikichkí shuarkesha nujai pénker ajaschamniaiti. Nu nekaar antsu Jesukrístu nekas Enentáimtusmaji pénker ajastai tusar.</VERS>
      <VERS vnumber="17">Tura Israer-shuar Enentáimprashtimpiash, "Wátsek, Núnisaitkiuinkia wisha Krístun Enentáimtustaj Tákunka, emka Tunáa shuaraitjai tu Enentáimtumastiniaitjai" Tíchanpiash. Nuka nekasaiti tura Nuyá "Nu asamtai Kristu winia Tunáa shuaran najataiti" penké tu Enentáimprashtiniaiti.</VERS>
      <VERS vnumber="18">Antsu yaunchu, wi Túrashtiniaitjai Tímiaj nuna awainkin Túratniuitjai Tákunka nuikia nekas tunaitjai.</VERS>
      <VERS vnumber="19">Iista, akupeamun umiktaj tukaman penké tujinkiamjai. Umiktinian tujinkian jaka aintsanak ajasmajai akupeamunam. Antsu Yusjai iwiaaku pujajai ni wakera nuna umiktinian.</VERS>
      <VERS vnumber="20">Wisha Krístujai Krúsnum Jákaitjai. Tuma asamtai yamaikia wikia iwiaaktsujai wi wakeraj nuna Túratniun antsu Kristu Winí iwiaakui ni wakera nuna Túratniun. Tura ju ayashnium pujayatan aya Kristu Enentáimtakun iwiaakjai. Krístusha Yusa Uchiríntiat winia ti anentuk jarutkamiayi.</VERS>
      <VERS vnumber="21">Yus ti pénker asamtai itiurak "Kristu ántar jakamiayi" Títiaj. Iis, aya akupkamun umirkan pénker ajasminiaitkiuinkia, nuikia Kristu ántar Jákaayi.</VERS>
    </CHAPTER>
    <CHAPTER cnumber="3">
      <VERS vnumber="1"> Warin aa Karaseanmayatirmea. Waweamukaitrum netse Enentáimprarum Yus tama umirkashtin. Kristu Krúsnum Máamun ti paant étserkun atumin iniaktuschamkajrum?</VERS>
      <VERS vnumber="2">Wátsek, aniastatjarme, Enentáimpratarum. Warijiain Yusa Wakaní Atumí Enentáin achikmarum. Akupkamu umirkarmek Enentáimin achikmarum, antsu Yus Enentáimtusrum ni Wakaní achikchamkuram?</VERS>
      <VERS vnumber="3">Tuke nétsekaitrum. Yusa Wakaní emka Atumí Enentáin Wayá takasmatai atumek yamaikia nu takat aya Ayashí kakarmarijiai umiktin Enentáimprarmek.</VERS>
      <VERS vnumber="4">Penké ántrarmek Wáitsamarum tura antsu ishichkisha unuimiarchamkarum?</VERS>
      <VERS vnumber="5">Naka Enentáimpratarum. Yus ni Wakanín Súramtsuk tura aents Túrachminian Atumíin ti takaatsuk. Atum aya akupkamun umirkurmin Yus nuna Túrachuiti. Antsu ni chichame antukrum Yus Enentáimtakrumin Yus nuna Túraiti.</VERS>
      <VERS vnumber="6"> Yaunchu ii uuntri Apraám Enentáimpratai. Yus-Chicham niin tawai: "Apraám Yúsan Enentáimtusmatai Yus "Ayu, pénkeraitme" Tímiayi" tawai.</VERS>
      <VERS vnumber="7">Iis, nujai Páantchakait. Ashí shuar Yúsan Enentáimtuinia nuka Apraámjai métek Enentáimpraru ásar, ni Uchiría aintsan ajasaru ainiawai.</VERS>
      <VERS vnumber="8">Yamái Páantaiti. Yus Ashí Israer-shuarchancha tawai "Aya winia Enentáimtursarum pénker átatrume". Israer-shuarchasha nujai pénker ajastinia nuna ti yaunchu neka asa, Apraáman ujakmiayi, "Amijiai Ashí aents ti shiir ajasartatui." Tu ujakmiayi.</VERS>
      <VERS vnumber="9">Tuma asamtai Ashí shuar Yúsan Enentáimtuinia nuke Apraámjai métek pénker ajasar shiir warasartatui.</VERS>
      <VERS vnumber="10">Antsu Ashí shuar "akupkamun umirkan uwemprattajai" tuinia nuka yajauchiniam yuminkramu ainiawai. Yus-Papinium aarchamukait "Ashí shuar Yus akupkamun Ashí aarma nuna takamtsuk umirkachka yajauchiniam yuminkramu ainiawai." Tu aarmaiti.</VERS>
      <VERS vnumber="11">Nújainkia Páantaiti. Akupkamu umirkatniujai pénker ajaschamniaiti Yusjai, antsu aya Yus Enentáimtusam pénker ajasam uwemprattame.</VERS>
      <VERS vnumber="12">Shuar akupkamu umirkatniun Enentáimna nuka aya nujai pénker ajastinian Enentáimiui; Yúsan Enentáimtak pénker ajastinian Enentáimtsui.</VERS>
      <VERS vnumber="13">Tura Kristu yamaikia uwemtikrampramji. Akupkamun umirkachu yuminkramuiti tana nuka iin Túramtsuji. Antsu Kristu iin yainmaktin Krúsnum jaka yuminkramu ajasmiayi. Kame aarmaiti: Shuar jakati tusa numiniam nenasma yuminkramuiti.</VERS>
      <VERS vnumber="14">Tuma asamtai Jesukrístu jakamujai Ashí Israer-shuarchasha Apraámjai métek pénker shiir warasartatui. Iisha Núnisrik nu shuarjai Yusa Wakaní, Yus akupkataj timia nusha, achiktatji Yus Enentáimtusar.</VERS>
      <VERS vnumber="15">
      </VERS>
      <VERS vnumber="16">Iis, yatsuru, Yus Apraáman Chichaman najana anajmatuk, "Amijiai tura amée Weeá akiinkiattana nujaisha Ashí aents ti shiir ajasartatui" Tímiayi. Kame `amée Weeá akiinkiartatna nujai" Tíchamiayi, antsu `akiintiatta nujai' Tímiayi. Nuna taku chikichik átinia nuna Enentáimpramiayi. Nusha Krístuiti. Aentstisha Enentáimpratai. Shuar chichaman najana tura papinium aar Nuyá ni naari apujas nuikia nekas Yapajítsuk umiktiniaiti. Umitsuk iniaisachminiaiti. Patattasha patattsachminiaiti.</VERS>
      <VERS vnumber="17">Wátsek, Yus Núnisan Chichaman Apraámjai najana, ukunam umitsuk iniaisachminiaiti. Tura Chichaman najanamia Nú ukunam, kuatru siantu Nuyá trainta (430) Uwí nankaamasmatai, Yus ni akupkamurin Muisaisan susamiayi. Túramaitiat nujai Yusa yaunchu Chichamen Yapajiáchmiayi iniaisatniun.</VERS>
      <VERS vnumber="18">Tuma asamtai Yus timia nuka tuke uminkiattawai, Yus yaunchu Apraámjai Chichaman najana asamtai. Nújainkia Páantaiti, pénker ajastajtsar akupkamu umikrikia shiir pujuschartatji antsu Yus timia nujai iikia takatsuk shiir pujustatji. Nuna tsankatkamiayi Yus Apraámjai Chichaman najaneak~u.</VERS>
      <VERS vnumber="19"> "Nuikia Yus urukamtai akupkamun susamia?" Tíchaintmeash. Ayu, Apraám weean, Kristu Táatsain Yus Tímía nu uminkiachminiuyayi. Tuma asamtai nii Táatsain Ashí tunaan Túrawarmia nu Timiá yajauchiiti tusa Yus akupkamun susamiayi. Tura Yusa suntari ju akupkamun Ashí iwiarar Muisaisan susar akatrarmiayi Israer-shuaran Susártí tusar.</VERS>
      <VERS vnumber="20">Antsu chikichik shuar ninki takastinian Enentáimkiunka chikichan atsumatsui. Tura Yus aya chikichkiiti. Ninki chikichan akattsuk Ashí aentsun Apraámjai pénker awajsatniun Apraáma anajmatar niijiai Chichaman najanamiayi.</VERS>
      <VERS vnumber="21">"Tura Yus Jimiará chichamjai chichaawak, Tíchaintmeash. Emka Apraáman "Jujai uwemprattame" Tíchamkia, Nuyá Muisaisan ni akupkamurin Súsachmakia?" Tíchaintmeash. Tura aintsachuiti. Nekaata, akupkamu umirkatniujai Yusjai tuke pénker pujusminiaitkiumka Nuyá aya akupkamujai uwempram tunaajainchu ajasaintme.</VERS>
      <VERS vnumber="22">Tura Yus-Chicham paant "Ashí Tunáa ainiawai" tawai. Nu asamtai yamaikia Ashí Jesukrístu Enentáimtuinia Nú shuar, aya Yus Timiá asamtai, uwemprartatui.</VERS>
      <VERS vnumber="23">Tura Kristu Táatsain Niin Enentáimtuschamniauyayi. Tuma asamtai Nii Táatsain akupkamuka iin emettama pujurtamji aya akupkamu tana nu umirkatin. Tura ukunam ju nekanayi: Kristu Enentáimtusar uwempratniuitji.</VERS>
      <VERS vnumber="24">Akupkamu, nuika, iin waitmakmaji uchin Kuírchin wainnia aintsan. Kristu Tatí tusa waitmakmaji. Tura Kristu Támatai Ashí nekas Niin Enentáimtuinia nuka Yúsjai pénker ainiawai.</VERS>
      <VERS vnumber="25">Yamái Kristu nekas Enentáimtustiniaiti tuma asamtai yamaikia akupkamu kuirchia aintsan Wáitmatsji.</VERS>
      <VERS vnumber="26">Antsu Jesukrístu Enentáimtusar, nujai Yusa Uchirí uuntmaru ajasuitji.</VERS>
      <VERS vnumber="27">Ashí Kristu Náariin imiaimiutirmeka Kristu aintsan ajasuitrume.</VERS>
      <VERS vnumber="28">Jesukrístujai tsaninkiu asar~i Imiá métek aji. Israer-shuar, Israer-shuarcha, ankant ainia nu, ankantcha ainia nu, aishman, nuwa, Ashí mash Jesukrístunuitkiuinkia yamaikia "niishaaiti" tu Enentáimprashtiniaiti. Ni shuari mash chikichik ainiaji.</VERS>
      <VERS vnumber="29">Tura Krístunuitkiurmeka Apraám Weeá aintsan ajasurme atumsha. Tuma asarum, Yus Apraáman anajmatramia nu atumsha jurumkitniuitrume.</VERS>
    </CHAPTER>
    <CHAPTER cnumber="4">
      <VERS vnumber="1"> Kuítrinniu Uchirí Ashí ni apari takakna nuna niiniu áchattawak ukunam. Tura uchichitkiunka ni Aparí takarniuriya Núkete.</VERS>
      <VERS vnumber="2">Tuke uunt ajatsuk ni Wáinnia nuna umirkatniuiti. Tura uunt ajasmatai tura ni Aparí "Ayu" takui Nuyá nii antsu ni Aparíniu Ashí Wáinkiatniuiti.</VERS>
      <VERS vnumber="3">Núnisrik iisha úchichik asarkia Ashí aentsu akupkamuri umirkatniuji.</VERS>
      <VERS vnumber="4">Tura tsawant jeamtai, Yus ni Uchirin akupkamiayi ju nunkanam. Niisha Yúsaitiat nuwanam akiiniamiayi. Tura aents ajasmiayi. Tura aents ajas yaunchu akupkamuncha umirkatniuyayi.</VERS>
      <VERS vnumber="5">Nujai Ashí aents akupkamun umirkatin armia nuna uwemtikrataj tusa Támiayi. Tura iisha yamaikia nujai ni Uchirí uunt ajasminiaitji.</VERS>
      <VERS vnumber="6">Atumsha nekas ni Uchirí ajasakrumin Yus ni Uchirí Wakanin atumi Enentáin akupturmakuiti. Tura nu Wakan Atumí Enentáiya Yúsan "Aparú" tawai.</VERS>
      <VERS vnumber="7">Tuma asamtai yamaikia aya takarniuchuitme antsu Yus ni uchirin najatmaiti ámin. Tura ni uchiri asakmin Ashí Yus takakna nuna amastatui Krístuiyan.</VERS>
      <VERS vnumber="8"> Yaunchu átum nekas Yus nékachkuram, ántar-yus írunna nu umirkamarme nekascha Yúsak.</VERS>
      <VERS vnumber="9">Tura yamaikia nekas Yus nékarme, kame Yus atumin nekarmarme. Núnis asamtai itiurtsuk atak aentsu akupkamuri umirkatin Enentáimprum. Nujai kakaram ajaschamniaitme tura umikmesha yainmakchattawai uwempratin.</VERS>
      <VERS vnumber="10">Atumka Jísat ti najanearme. Yaunchu jisat najanatin amia Nú tsawantcha, nantusha, uwisha, Jísat tuke najanearme Yus shiir Enentáimtursati tusarum.</VERS>
      <VERS vnumber="11">Ashamajai, Atumíin ántrankeash takasmaj tusan.</VERS>
      <VERS vnumber="12"> Yatsuru, wi atumea aintsanak ajaschamkaj; atumsha yamaikia wi wekaajna aintsarmek wekasatarum. Wi nui pujakui ishichkisha yajauch awajtuschamarme.</VERS>
      <VERS vnumber="13">Antsu nekamarme ayashrui itiurchat pujayatan Yusa shiir chichamen emka ujakmajrume.</VERS>
      <VERS vnumber="14">Tura winia sunkur ti yajauch awajtain atum winia nakitrurum Muíjrukchamarme, antsu Yusa Suntaría aintsarmek itiaramarme. Jesukrístu anturkatniua aintsarum anturtukmarme.</VERS>
      <VERS vnumber="15">Maa, wi nékajai, nuik Atumí jiimi ukuinkiarum surusaarme, Túramniaitkiurmeka. Tura shiir Enentáimpramarmena nusha itiurtsukait yamaisha.</VERS>
      <VERS vnumber="16">Yamaikia nekas chichaman étserkun Atumí nemasri ajasjak?</VERS>
      <VERS vnumber="17"> Chíkich yajaya taaru ti shiir awajtamainiawai tura atumin yainmaktasa aitkiarmainiatsui. Aya Winíya akantamkitiai tusa wakerutmainiawai, winia antsu shiir Enentáimtursat tusar.</VERS>
      <VERS vnumber="18">Niisha nekas yainmaktinian wakerutmainiakka atumin shiir awajtamsatin tuke pénker ainti, wi atumjai pujainsha tura pujatsainsha.</VERS>
      <VERS vnumber="19"> Uchirú, nuwa jurertaj tana Núnisnak ataksha Wáitiajai Kristu Atumíin paant Atí tusan.</VERS>
      <VERS vnumber="20">Atumjai pujaknaka maak aintjai. Yamái pujaknaka nekas Nusháa chichasaintjarme. Itiurkatjarmetsuk nékatsjai.</VERS>
      <VERS vnumber="21"> Ayu, "akupkamu umirkatniuiti" Támena nu nekaata; akupkamuka Júnisaiti.</VERS>
      <VERS vnumber="22">
      </VERS>
      <VERS vnumber="23">Aarma awai: Apraám Jimiará uchirtiniuyayi. Emka ni takarniuri jurermiayi Ismaeran. Nuyá Apraáma nuwe jurermiayi Isakan. Ismaera nukuri Apraáma takarniuriyayi. Tura Apraám Yusan Enentáimtutsuk niijiai kanarmatai, ni takarniuri jurermiayi. Tura antsu Isaka nukurinkia takarniurinchuyayi, antsu nekas ni nuwe áuyayi. Niisha ti uuntchiniak, Yus "jurertatme" Tímiayi. Tuma asamtai Yus timiajai Isakan jurermiayi.</VERS>
      <VERS vnumber="24">Ayu. Yamái Tájana nuka Yusa Chichamen Jímiaran nakumui. Ismaera nukuri Akar chikichik Chichaman nakumui. Yaunchu Senái muranam Yus ni akupkamurin aarmiayi Israer-shuar, takarniua aintsan, umirkarti tusa.</VERS>
      <VERS vnumber="25">Senái murasha Akara nunke Arapianam wajaawai. Akarsha Senái muran nakumak, Ashí Israer-shuaran "Akupkamujai uwempramniaiti" tuinia nuna nakumui. Yamaisha Israer-shuara uuntri Jerusarénnum pujuinia nuka tu chichainiawai. Tuma asamtai Akarsha, Ashí nu shuarsha Núnisar, akupkamu umirkatin ásar, ti takarniu aintsan Wáitsar takainiawai.</VERS>
      <VERS vnumber="26">Antsu Ashí Yus-shuarti uwempra asar imiankas ankant pujaji. Nayaimpinmaya Jerusarénnumia aentsuitji. Nuyá aentsti tuke ankant pujuiniaji. Nuyá aents asakrin, nu yakiya Jerusarénka ii Nukuría aintsan Enentáimpramniaiti.</VERS>
      <VERS vnumber="27">Junis aarmaiti: Warasta, misurma, uchi takakchiatmek; Ti shiir warasta, Uchí najawe nékachiatmek. Nuwa ajapamu uchin jurertatui; Nuwa aishrinniua Núnaka nankaamas uchirtin átatui.</VERS>
      <VERS vnumber="28">Iisha, yatsuru, Isaka aintsar~i, Yus timiajai akiiniaitji.</VERS>
      <VERS vnumber="29">Yaunchu Ismaer Isakan kajerak itiurchat awajsamiayi. Núnisan yamaisha Ismaera aintsan aya ayashnumia ainia Nú aents Yusa Wakaníya akiinia nuna yajauch awajenawai.</VERS>
      <VERS vnumber="30">Tura Yus-Papinium aarmaiti: "Takarniusha, ni Uchiríjiai, ajapam awemata. Nekas pénker nuwa uchirijiai tsanin pujuschamniaiti. Apari Kuítrincha achikchamniaiti," tawai Yus-Papí.</VERS>
      <VERS vnumber="31">Ayu, yatsuru, nekaatarum. Takarniu Uchirínchuitji antsu ankant pujaji nekas pénker nuwa uchiri asar~i.</VERS>
    </CHAPTER>
    <CHAPTER cnumber="5">
      <VERS vnumber="1"> Kristu uwemtikrampramiaji tuke ankant átinian. Tuma asamtai kakaram ajasam tuke ankant Pujustá. Ataksha nu itiurchatnum waketkip.</VERS>
      <VERS vnumber="2">Wi Papru asan ujaajrume. Atum Muisais timia Núnisrumek tsupirnakrumninkia Kristu nuikia Warí itiurtamkamniait?</VERS>
      <VERS vnumber="3">Ataksha Tájarme, Ashí tsupirnakua nu shuar Ashí Muisais timia nuna takamtsuk umirkatniuiti.</VERS>
      <VERS vnumber="4">Atum "Akupkamu Umíakmin Yus shiir Enentáimturmastatui" Tárumna nu, nu shuartiram Krístuiya tupanniuitrume. Yusa anenkrattairiya kanakniurme.</VERS>
      <VERS vnumber="5">Iikia, antsu, Yusa Wakaníjiai tura Yus Enentáimtakrin Yus shiir Enentáimturmastatji, tu Enentáimji.</VERS>
      <VERS vnumber="6">Nekas Krístunuitkiurkia tsupirnaktin atsumatsji. Antsu aya Yus nekas Enentáimtakur Ashí anenaitniuitji.</VERS>
      <VERS vnumber="7">Atumsha Krístujai pénker wekaimiarme. Urukamtai nekas Yus timia nu iniaisatin Enentáimprum ataksha akupkamunam waketkitin?</VERS>
      <VERS vnumber="8">Nú enentai Yúsaiyanchuiti. Niijiai wekasatniunka Yus achirmakuitrume.</VERS>
      <VERS vnumber="9">Ju Enentáimpratarum: Karía ishichik yuminnium enketam mash~i karimtiktsuk. Aneartarum atumsha.</VERS>
      <VERS vnumber="10">Ayu, Yus Yáinmakrumin wi Tájana nu Nusháa Enentáimprashtatrume, nékajai. Tura atumin yajauch áujmatramainia nuna Yus Asutiáttawai Páchitsuk.</VERS>
      <VERS vnumber="11">Wíkia, yatsuru, yamaisha "tsupirnaktiniaiti" tuke Tákuinkia Israer-shuar yajauch awajtuscharainti. Antsu Kristu jakamun étsereatnak "tsupirnaktiniaiti" Tákuinkia kajertukcharainti.</VERS>
      <VERS vnumber="12">Atumin yajauch awajtamsatin wakeruiniana Nú shuar antsu ninki tsupimiakar yajauch awajmamsarti.</VERS>
      <VERS vnumber="13"> Atumniasha, yatsuru, Kristu tuke ankant awajtamsarme. Tura ankant ajasrum, "Aya wi wakerajna nuna Túramniaitjai" tu Enentáimprairap. Antsu Nuámtak aneniakrum pénker Yáiniáiktarum.</VERS>
      <VERS vnumber="14">Ju chichamjai Ashí akupkamu mash uminkiattawai: Ame ayashim aneamna aintsamek Chíkich shuarsha aneata.</VERS>
      <VERS vnumber="15">Tura aneartarum. Aneniachkurmeka, antsu esanairum mai yunai ajakrumka Nuámtak amunaiktatrume.</VERS>
      <VERS vnumber="16">Juna Tájarme: Atumí ayashi wakerana nu umikiaij tusarum Yusa Wakaní kakarmarijiai wekasatarum.</VERS>
      <VERS vnumber="17">Yusa Wakani wakera nuna ame ayashim nakitiawai. Tura ame ayashim wakerana Núnaka Yusa Wakaní nakitiawai. Mai maanai ajainiawai. Túmaitkui pénker wekasataj tukamam tujintiame. Páantchakait.</VERS>
      <VERS vnumber="18">Tura Yusa Wakaní jintintramkuinkia, aentsu akupkamurijiai itit áchattame.</VERS>
      <VERS vnumber="19">Wats, ayash Túramu ti paant ainiawai. Ju ainiawai: tsanirmatin, wapik Túratin, yajauch Túratin,</VERS>
      <VERS vnumber="20">ántar-yus ainia nu tikishmatratin, wawekratatin, nemasnaikiatin, katsumnaikiatin, akasmaktin, wari kajektin, nankaamantu Enentáimtumastin, aya Niisháa Niisháa Enentáimsartin, Níiniunak iistin,</VERS>
      <VERS vnumber="21">yajauch Enentáimtunaistin, mankartuatin, nampektin, nampernum aya ti yurumin, tura ti nampen átin. Chíkich nujai métek ainiawai. Nuik ujakmajrumna Núnisnak ataksha Tájarme: Shuar nuna Túrakka Yusai pujustinian penké tujinkiattawai.</VERS>
      <VERS vnumber="22">Ayu, yamaikia Yusa Wakaní kakarmarijiai Túratin Enentáimsatai. Yusa Wakaní ii Enentáin pujak, pénker Túratniun nerektinia aintsan neremtikramji. Ju ainiawai: aneatin, shiir Enentáimsatin, Yusjai tura shuarjai nawamnaikiar wekasatin, shiir Enentáijiai katsuntratin, Chíkich shuar shiir awajsatin, tsanka átin, tana nuna Tímiatrusan umiktin,</VERS>
      <VERS vnumber="23">péejchach ajastin, iik iimiasar Tunáa Túrashtin. Ju Túratniuncha yaki surimia?</VERS>
      <VERS vnumber="24">Shuar Jesukrístunu ainia nu, ni Ayashí wakeramurincha tura nunisan ni Túramurincha surimiak wekaawai. Ni ayashi Krúsnum maatniua aintsan Túraiti.</VERS>
      <VERS vnumber="25">Yusa Wakaní kakarmarijiai Yus-shuar ajasu asar, Núnisrik Yusa Wakaní kakarmarijiain wekasatai.</VERS>
      <VERS vnumber="26">"Wats, nekapnaisatai. Wi Imiá pénkeraitjai" Nuámtak Túnaitsuk, yajauch Enentáimtunáischatniuiti.</VERS>
    </CHAPTER>
    <CHAPTER cnumber="6">
      <VERS vnumber="1"> Túrasha, yatsuru, Yus-shuar Tunáa Túrashtimpiash. Atumsha nekas Yusjai wekaarumna nu, nu Wáinkiurmeka, Yátsum Yusjai iwiarat tusarum Yáintárum. Tura nankaamantu Enentáimtumatsuk Túratarum. Tura amesha nekamata. Tunaanum iniaraij tusam anearam wekasata.</VERS>
      <VERS vnumber="2">Káarak kijin akui Nuámtak Yáiniaiktin átsuk. Núnisrumek atumsha, itiurchatri akui Nuámtak Yáiniáiktarum. Túrakrumka Kristu akupeamuri Umíarme.</VERS>
      <VERS vnumber="3">Shuar tujintiayat "nankaamantuitjai" Tákunka ananmamui.</VERS>
      <VERS vnumber="4">Shuar Ní Túramuriniak Enentáimtumastiniaiti. Níiniunak Enentáimtumakuinkia tura pénkeraitkiuinkia chikicha Túramuri iirtsuk, antsu Níiniun pénker iis wararsattawai.</VERS>
      <VERS vnumber="5">Iis, Ashí Ní Káarkariniak Júkishtinkiait.</VERS>
      <VERS vnumber="6">Shuar Yus-Chichaman unuimiatna nu, nu shuar niin Jintíana nuna Ashí takakna nujai Yáintí.</VERS>
      <VERS vnumber="7">Ananmamawairap. Shuar Yúsan anankatniun tujintiawai. Ame araamna nuna neren Júuktatme. Chíkich nere áchattawai. Atumi Enentáincha Núniskete.</VERS>
      <VERS vnumber="8">Iista. Shuar ni ayashi wakeramunak tuke Enentáimtakka, jatai nerea aintsan araaiti. Nerekmatai Jákatniun Júuktatui. Tura Yusa Wakaní wakera nuna tuke Enentáimtakka Yusjai tuke shiir pujustinian Júuktatui.</VERS>
      <VERS vnumber="9">Nu asamtai pénker Túratin yawetkishtiniaiti. Tura pimpitsuk takasar Júuktin tsawant jeamtai, Páchitsuk Júuktatji.</VERS>
      <VERS vnumber="10">Tuma asamtai Yáinmin ákuinkia ii jeajnia nu Túratniuitji nekaska ii yachi Yáinkiartin, Yus-shuar ainia nu. Tura Ashí shuarsha Yáintinaiti.</VERS>
      <VERS vnumber="11"> Iimsakua, winia uwejrujai Urutá uuntna aatjarum.</VERS>
      <VERS vnumber="12">"Nekas tuke tsupirnaktiniaitme" tuinia nuka áyatik shuar shiir Enentáimtursartí tusa tuiniawai. Kristu Krúsnum jakamun étsereakuinkia itiurchat awajtusarain tusar "tsupirnaktiniaitme" tuiniawai. Shuar "Ashí akupkamun umiktajai" tusa, Muisais timia Núnisan tsupirnaktiniaiti.</VERS>
      <VERS vnumber="13">Pai. Tura Nú shuar tsupirnaku ainiayat Ashí akupkamun umiiniatsui. Muisais timia nuna ajapén ikiuiniawai. Túmaitiat tsupirnakuk tusa wakerutmainiawai. Ayatik atumin "Pai, niisha tsupimiatkiakji" titiai tusar wakerutmainiawai.</VERS>
      <VERS vnumber="14">Wikia, antsu, aya ii uuntri Jesukrístu Krúsnum jakamunak wararsatniun Enentáimjai. Tu Enentáimkiun Kristu Krúsnum jakamia aintsanak ju nunkanmaya ana nuna jaka aintsan Páchiatsjai; tunaanum winia útsutkatin atsawai.</VERS>
      <VERS vnumber="15">Krístunu ajasrikia tsupirnaktincha tsupirnakchaitkiursha mai ántraiti antsu yamaram akiiniatin nekas pénkeraiti.</VERS>
      <VERS vnumber="16">Ashí nekas Yus-shuaran, wi Tájana nujai métek wekainia nuna, Yus shiir Enentáimias Yáinti tuke shiir pujustinian.</VERS>
      <VERS vnumber="17">Yamaikia itiurchat najatawarain. Jesusa takatri takaakui asutiuawarma paant ayashrui chimikma írunui.</VERS>
      <VERS vnumber="18">Yatsuru, ii uuntri Jesukrístu atumin shiir yainmakarti. Nuke Atí.</VERS>
    </CHAPTER>
  </BIBLEBOOK>
  <BIBLEBOOK bname="Epheser" bnumber="49" bsname="Eph">
    <CHAPTER cnumber="1">
      <VERS vnumber="1"> Yus nuna wakerakui Jesukrístu akatramuitjai. Jesukrístu nekas Enentáimtusrum Yus-shuar ajasrum Ipisiunam pujarmena nuna ju papin aatjarme.</VERS>
      <VERS vnumber="2">Yus ii Aparísha tura ii Uuntri Jesukrístusha waitnentramainia ásar imiatkinchanum shiir pujustinian yainmakarti.</VERS>
      <VERS vnumber="3"> Ii Uuntri Jesukrístu Apari Yus nekas shiir awajtustiniaiti. Iisha Krístujai tsaninkiu asar ii Enentáin Ashí nayaimpinmaya ana nujai warasminiaitji. Túmaitkiui Yus nu waratain Ashí suramsaitji.</VERS>
      <VERS vnumber="4">Krístujai uwemprar ti shiir tunaajainchu Niijiai pujusarat tusa Yus, ju nunka atsaisha, anaitiamkamiaji.</VERS>
      <VERS vnumber="5">Yámankamtaiksha incha ti anenmak Jesukrístu Túrunamujai ni uchiri ajasat tusa wakerutmakmiaji.</VERS>
      <VERS vnumber="6">Ni aneamu Uchirijiai tsaninkiu asakrin nekas ti anenmaji. Nu Enentáimsar ti shiir awajsatniuitji.</VERS>
      <VERS vnumber="7">Yus ti anenmakrin ni aneamu Uchirí numpé puarmatai, nu jakamujai ii tunaarin akikmatramak uwemtikrampraitji.</VERS>
      <VERS vnumber="8">Tura ti anenmak ni Enentáimtairin tura nekatairincha suramsamiaji.</VERS>
      <VERS vnumber="9">Nujai shiir Enentáimturmak iin uwemtikrampratniun wakerutmakmiaj nuna, yaunchu nekaachman, Yamái paant awajturmaji.</VERS>
      <VERS vnumber="10">Ashí Jú nunkanam írunna nunasha tura nayaimpiniam írunna nunasha Kristu Ashí akupin ati tusa Yus tsankatkattawai. Nunasha Yus yaunchu Enentáimturu asamtai tsawant jeamtai Ashí Uminkiáttawai.</VERS>
      <VERS vnumber="11">Iisha Krístujai tsaninkiu asakrin Yus yaunchu achirmakmiaji Ashí Niiniu ana nuna tsankatramkatniun. Nunasha, Ashí Nii Túrana Núnisan, aya Nii wakera asa Túramiayi.</VERS>
      <VERS vnumber="12">Iikia Israer-shuar asar Kristu emka umirkakrin iin Imiá pénker Túrutmamun nekaawar Ashí shuar Yúsan ti shiir awajsamin ainiawai.</VERS>
      <VERS vnumber="13">Núnisan atumsha nekas uwempratin chicham antukrum Kristu nekas Enentáimtusurme. Túrarum Kristu-shuar ajasakrumin Yus ni shiir Wakanín akuptuktaj timia nuna akupturmakmai. Nuna tura "nekas Wíi shuaraitrume" tawai.</VERS>
      <VERS vnumber="14">Yamái Yusa Wakani ii Enentáin pujuruk tuke uwemtikramji. Tura takas umik nu tsawantai Ashí tsankatramkattaji. Tura ii Enentáin Pujá asamtai Yus ukunam Niijiaisha ashi tsankatramkattaj nu paant nékaji. Maa, Yus ti penker asamtai Niin Ashí ti shiir awajsarti.</VERS>
      <VERS vnumber="15"> Atum ii Uuntri Jesukrístu nekas Enentáimtamuncha tura Ashí Yus-shuarjai shiir awajnaiyamuncha antukjai.</VERS>
      <VERS vnumber="16">Túran shiir Enentáimkiun Yúsan áujkun tuke Yúminkiajai.</VERS>
      <VERS vnumber="17">Ii Uuntri Jesukrístu Apari Yus ti shiir asamtai Niin áujeakun ni Wakani ni nekatairin suramas Ashí jintintramawarti tusan seajai. Nujai nuna nankaamas Yus nekaattarme.</VERS>
      <VERS vnumber="18">Tura Enentáimincha paant Enentáimtikramprarti tusan seajai. Nujai shiir Túrutmataj tusa achirmakuitrum nu nekaattarme. Nu arantcha Imiá Shíira nu, Yus ni shuarin Ashí tsankatkattana nusha nekaattarme.</VERS>
      <VERS vnumber="19">Nu arantcha Yus umirkurin ti kakaram tujincha asa iin Yáinmaj nu nekaattarme. Tura nu kakaram ti kakaram asamtai</VERS>
      <VERS vnumber="20">nujai Krístun jakamunmaya iniantkimiayi. Tura nayaimpiniam Jukí ni untsuurini akupin pujutainium apujsamiayi.</VERS>
      <VERS vnumber="21">Tura Ashí ju nunkanam akupin ainia Nújaisha tura ukunam nunka átatna nui akupin áminia Nújaisha tura Ashí akupin ainia Nújaisha tura Ashí naari nékamu ainia nujaisha Yus Krístun Ashí nankaamas akupin najanamiayi.</VERS>
      <VERS vnumber="22">Tura Ashí írunna nu, Krístun umirkartin ainiawai. Tura Yuska Krístunak Ashí Yus-shuara Akupniuri awajsamiayi. Túramtai Kristu ni shuari muuké aintsankete.</VERS>
      <VERS vnumber="23">Tura Ashí nunkanam Yus-shuar ainia nu Kristu Ayashí najanainiawai. Tura Kristu Ashí ni ayashin pimiutkaiti tura nu arantcha Ashí írunna nunasha pimiutkaiti.</VERS>
    </CHAPTER>
    <CHAPTER cnumber="2">
      <VERS vnumber="1"> Atum yajauch Túrakrum tunaanum tuke wekaakrum Yúsnumia kanakin asarum Jákauyarme.</VERS>
      <VERS vnumber="2">Nu tunaanum Jú nunkanam pujuinia nujai métek tuke wekainiuyarme. Túrarum uunt iwianchi wakeramuri umirniuyarme. Uunt iwianch Ashí Yúsan umirainiatsna nuna akatenawai.</VERS>
      <VERS vnumber="3">Ashí iisha Núnisrik yaunchu nu shuarjai métek ii Ayashí wakerakmu umirniuyaji. Tura ii Enentái wakeramusha umirniuyaji. Tuma asar tura tunaajai akiinia asar Chíkich shuarjai métek ti kajernakmiaji.</VERS>
      <VERS vnumber="4"> Antsu Yus ti waitnenkartin asa iin ti anenmamiaji.</VERS>
      <VERS vnumber="5">Tuma asa ii tunaanum tuke jaka pujarnin Krístujai métek iwiaaku awajtamsamiaji. Aya ti anenkartin asa uwemtikrampramiaji.</VERS>
      <VERS vnumber="6">Tura Krístujai métek iniantamkimiaji. Nuyá Jesukrístujai métek, akupin pujutainium yamaisha apujtamas tuke nupetkatniun tsankatramkaitji.</VERS>
      <VERS vnumber="7">Nujai ni ti anenkratmarincha tura Kristu Túrunamujai waitnentrampramuncha tuke iniaktusmin átatui.</VERS>
      <VERS vnumber="8">Jesukrístu nekas Enentáimta asakrumin Yus waitnentramar uwemtikrampraiti. Juka átumkeka Túrunachuitrume. Antsu Yuska Ninki Kuítchajai suramsaitrume.</VERS>
      <VERS vnumber="9">Shuar ni Takatríjiai uwempratniuitkiunka nankaamantu Enentáimsainti winia kakarmarjai uwemprajai tusa. Nu Enentáimsatniuka Atsutí tusa Yuska átumka takaatsrumnin uwempratniun suramsamiarme.</VERS>
      <VERS vnumber="10">Yus najanamuitji. Kame Jesukrístujai Tsaníakrin yamaram iwiaakman suramas tuke pénker Túratniun najatmamji. Yáunchuk nuna Enentáimturmasmiaji.</VERS>
      <VERS vnumber="11"> Nuik ámarum nu Enentáimpratarum. Ashí Israer-shuar ni Ayashín tsupirnaku ásar Ashí Israer-shuarchan, tsupirnakcha ainiakui, penké Yúsnachua Núnis Enentáimtuiniawai. Tura atumsha Israer-shuarcha asakrumin "tsupirnakcha" turamniuyarme.</VERS>
      <VERS vnumber="12">Nuik Krísturtinchauyarme. Israer-shuarcha asarum Ashí ni Túrutairisha tura Ashí Yus niin tsankatkarmasha nekaachuyarme. Tura Jú nunkanmaya asarum nekas Yusa nu Enentáimtichuyarme tura shiir pujustin Nánkamsarum Enentáimpramarme.</VERS>
      <VERS vnumber="13">Antsu yamaikia Krístujai tsaninkiu asarum, yaunchu Yusaíya Yajá pujuwitiatrum, yamaikia Kristu numpé Puármatai ni jarutramkamujai Tántaitrume.</VERS>
      <VERS vnumber="14"> Israer-shuarjai Israer-shuarchajai nemasmanaikiar ajapén péenkramu ámiaji. Tura Kristu nuna Sáaki nawamnaimtikramkamiaji. Tura chikichik shuar najatmamiaji.</VERS>
      <VERS vnumber="15">Nuik aya Israer-shuar Muisais akupkamu Untsurí armia nuna umirkatin ainiak nujai Chíkich shuarjai nemasmanainiarmiayi. Tura Kristu jaka nu akupkamun ántar awajas chikichik shuar yamaram awajtamsamiaji.</VERS>
      <VERS vnumber="16">Núnisan ámiayi. Kristu Krúsnum jaka nemasjai mai apattamak chikichik awajtamas Yusjaisha nawamnaimtikramkamiaji.</VERS>
      <VERS vnumber="17">Kristu taa nawamnaikiatniun chichaman Israer-shuaran ujakmiayi. Tura nu chichamnak atumin Yus nékachuyarmena nunasha ujaktinian akupkamiayi.</VERS>
      <VERS vnumber="18">Yamaikia Israer-shuartisha tura Israer-shuarchasha mai metek Kristu Túrunamujai tura Yusa Wakani takaku asar Yusai jeatniuitji.</VERS>
      <VERS vnumber="19">Tuma asamtai yamaikia Chíkich shuarchaitrume, antsu Ashí Yus-shuarjai métek ajasuitrume. Nekas Yusa shuarintrume.</VERS>
      <VERS vnumber="20">Atum uunt jea jeamma Núnisaitrume. Uunt jea jeamtin, emka kaya apujtuktiniaiti jea ti wewe Atí tusa. Núnisan yaunchu Yúsnan etserniusha tura Kristu akatramurisha Yus-Chichaman etserainiak Imiá nekas Enentáimtustinia nuna apujtukarmiayi. Tura Ashí nujai nankaamas Jesukrístu Enentáimtustiniaiti.</VERS>
      <VERS vnumber="21">Jea apujtukmari Kristu asamtai Nii ti penker ekeniar jea jeamnaki wéawai. Tura ii Uuntri Krístujai Yusa Jee ti shiir átatui.</VERS>
      <VERS vnumber="22">Núnisrumek atumsha Krístujai tsaninkiu asarum átum Ashí Yus-shuarjai Yusa Jeeya aintsan ajasuitrume. Tura Yusa Wakani Ashí Yus-shuara Enentáin Pujú asamtai nekas Yusa Jeente.</VERS>
    </CHAPTER>
    <CHAPTER cnumber="3">
      <VERS vnumber="1"> Nu asamtai atumin Israer-shuarchatirmin Yáintaj tusan Jesukrístunu étserkun sepunam pujajai.</VERS>
      <VERS vnumber="2">Yus anentak Yus-Chichaman atumin etserkatniun akatar akuptukuiti. Nu nékatsrumek.</VERS>
      <VERS vnumber="3">Yus nuna Túrutak yaunchu nekaachmancha paant awajtursamiayi. Núnaka ishichik aatraitjarme.</VERS>
      <VERS vnumber="4">Nu áujsarum Krístunu yaunchu nekaachman yamaikia paant nékajna nu nekaattarme.</VERS>
      <VERS vnumber="5">Nú chichaman Yáunchusha chikichkinkesha ujankachmiayi. Túrasha yamaikia Yusa Wakani Kristu akatramurincha etserniurincha nu chichaman paant awajtusarai.</VERS>
      <VERS vnumber="6">Nu chicham juiti: Uwempratin chichaman umirkar Israer-shuarcha Israer-shuarjai métek Krístujai tsaninkiaru ásar chikichik shuar ajasartatui. Tura nu arantcha Yus ni shuarin Ashí Shíiran tsankatkatniun anajmatrama nui métek pachiinkiartatui.</VERS>
      <VERS vnumber="7">Yus ni kakarmarijiai winia Yáintiuk tura ti anentu asa nu uwempratin chichaman etserkat tusa akatturmiayi.</VERS>
      <VERS vnumber="8">Ashí Yus-shuarjai nankaamas wi pénkercha ain Israer-shuarchanum shiir chichaman etserkat tusa Yus tsankatrukmiayi. Krístujainkia kuitjai nankaamas pénker, Enentáimtustin jeatsjinia nu, takakji. Nusha ti shiir chichamaiti.</VERS>
      <VERS vnumber="9">Yuska, Ashí najana nu, nu Enentáimmian Yáunchusha etsertsuk yamaikia Ashí shuar nu chichaman nekaawarat tusa winia akatturmiayi.</VERS>
      <VERS vnumber="10">Yamaikia Ashí nayaimpiniam pujuinia nuka Yus ni shuariin Túrunamun iisar Yuska Imiá neka asa Ashí Enentáimniua nuna paant nékainiawai.</VERS>
      <VERS vnumber="11">Yus Júnis Túratniun Yáunchuk Enentáimpramiayi. Tura ii Uuntri Jesukrístujai mash uminkiamiayi.</VERS>
      <VERS vnumber="12">Tura Krístujai Yusai Yúpichuch jeaji. Tura Niin nekas Enentáimtusar sapijmiatsuk Niin tantamniaitji.</VERS>
      <VERS vnumber="13">Tuma asamtai Tájarme, atumin Yáintaj tusan sepunam pujakui Kúntuts Enentáimprairap. Antsu nujai Yus atumin ti shiir awajtamkurmin átum warasuk tusan wakerajrume.</VERS>
      <VERS vnumber="14"> Nu asamtai ii Uuntri Jesukrístu Aparín tikishmatran áujtajrume.</VERS>
      <VERS vnumber="15">Ashí nayaimpinmasha tura nunkasha Yus-shuar ájinia nu nekas ni shuari ainiaji.</VERS>
      <VERS vnumber="16">Yus ti kakaram asa ni Wakaníjiai Atumí Enentáin pujureak Ashí ni kakarmariyan atumin suramsarat tusan áujtajrume.</VERS>
      <VERS vnumber="17">Yus nekas Enentáimtakrumin Kristu Atumí Enentáin pujusat tusan áujtajrume. Tuke Yapajítsuk anenkratin átarum tusan áujtajrume.</VERS>
      <VERS vnumber="18">Túrakrum Ashí Yus-shuarjai Kristu anenkrattairi nekaattarme. Imiá uunt asa nankantsuk tuke amuukachminiaiti.</VERS>
      <VERS vnumber="19">Nu anenkrattai Ashí takamtsuk nekaachmin ain nekaatarum tusan áujtajrume. Nujai Yus takamtsuk pimiutramkattarme.</VERS>
      <VERS vnumber="20">Nekas Yus shiir awajnasti. Ni ti kakaram asa ii seajnia nuna nankaamas tura Enentáimprachminia nunasha nankaamas iin pujurtamuk Ashí Túramniaiti.</VERS>
      <VERS vnumber="21">Ashí Yus-shuarjaisha tura Krístujaisha Yusa pénkeri tuke paant wantinin Atí. Yus tuke iniaitsuk shiir awajnasti. Núnisan Atí.</VERS>
    </CHAPTER>
    <CHAPTER cnumber="4">
      <VERS vnumber="1"> Atumsha ni shuari ajastin Yus achikma asarum pénker wekasatarum Tájarme. Ii Uuntriniun étserkun sepunam pujakun seajrume.</VERS>
      <VERS vnumber="2"> Nekasmiancha ajasrum aneniakrum katsunnairatarum.</VERS>
      <VERS vnumber="3">Yusa Wakani chikichik shuar awajtamkurmin shiir awajnaisarum pujustarum.</VERS>
      <VERS vnumber="4">Yusa Wakaninkia chikichkiiti. Tura Ashí métek Yus achikma asar métek Niijiai shiir pujustin Enentáimji. Iisha Kristu Ayashí Ayashímkia asar chikichik ayashkiitji.</VERS>
      <VERS vnumber="5">Ii Uuntri chikichkiiti. Ninki nekas Enentáimtusar métek imiantiniaitji.</VERS>
      <VERS vnumber="6">Chikichkiiti Yus, Ashí Yus-shuarti ii Aparínti. Ashí akuptamniuitji. Ashí ni shuariin pujak ii Enentáin pujurtamji. Ti nekas Ashí mash, Israer-shuartisha Israer-shuarchasha, Imiá chikichik ajasuitji.</VERS>
      <VERS vnumber="7">Tura chikichik chikichik Niisháa shiir takastinian suramsaitji. Tura Kristu wakerimia Núnisan suramsaji.</VERS>
      <VERS vnumber="8">Nu asamtai Yus-Papiniumsha tawai: "Achikman Jukí nayaimpiniam wakamiayi. Tura Shuáran Shíiran susamiayi." Tu aarmaiti.</VERS>
      <VERS vnumber="9">Tura "wakamiayi" tana nu warintiua? Kristu nayaimpiniam Pujá asa Yakí Wákanka emka Tárashtinkiait. Nekas Nunká taramiayi.</VERS>
      <VERS vnumber="10">Ninki ataksha nekas nayaimpiniam wakamiayi. Nuna tura asa Ashí ni shuarin pimiutkarmiayi.</VERS>
      <VERS vnumber="11">Tura nujai chikichan akatramun awajsamiayi. Chikichnasha Yúsnan etserniun awajsamiayi. Chikichnasha uwempratin chichaman etserniun awajsamiayi. Chikichnasha Yus-shuara Wáinniun awajsamiayi. Tura chikichnasha unuikiartinian awajsamiayi.</VERS>
      <VERS vnumber="12">Túramtai Ashí Yus-shuar ni takatrijiai Yáiniaikiar ti penker shuar ajainiakui Kristu ayashi takamtsuk katsuarartatui.</VERS>
      <VERS vnumber="13">Nujai Yus nekas Enentáimtamunam Yusa Uchirí Ashí métekrak pénker nekaattaji. Nu Túrakur katsukir Krístujai métek pénker ajastatji.</VERS>
      <VERS vnumber="14">Tura Uchía aintsar áchattaji. Uchikia Ashí yamaram chichaman antukar wari Yapajíiniawai. Tura anankartinia chichamen antukar waaku ainiawai. Kame nu anankartin shuar ti paant chichayatan ni shiir chichamejai anankatniun pujurenawai.</VERS>
      <VERS vnumber="15">Antsu nekas aneniakur nekas chicham ujanaiktiniaitji. Túrar Krístujai tsaninkiar tuke tsakakir Ashí pénker Túratniujai Niijiai métek ajastatji. Krístuka Ashí ni shuari muuké aintsankete.</VERS>
      <VERS vnumber="16">Tuma asa ni ayashin Wáinkiui Ashí nuna muchitmari pénker Yáiniaikiar Ashí ni Túratniurin shiir takasartatui. Nujai nu ayashnium muchitmari Chíkich Chíkich pénker takainiak métekrak shiir tsakartatui. Tura anenainiakui nu ayashsha pénker uuntmartatui.</VERS>
      <VERS vnumber="17"> Ii Uuntri Kristu iimmianum juna akatjarme: Chíkich aents Yúsan nékachu ásar ántar ni Enentáimmiajain wekainia Núnisrum wekasairap.</VERS>
      <VERS vnumber="18">Ni Enentáin kusuru ainiak Yusna nuna nekaatniun wakeruiniatsui. Tuma ásar shiir wekasatniun, Yus amaana nuna, nékainiatsui.</VERS>
      <VERS vnumber="19">Nu arantcha, ni Túramurijiai natsamtichu ásar ti yajauchiniam surumakar Ashí tunaan wararainiak Túrin ainiawai.</VERS>
      <VERS vnumber="20">Antsu átumka Núnisrum Enentáimtustin unuimiarchamarme.</VERS>
      <VERS vnumber="21">Nekas Nii anturkaitkiurmeka tura Jesus nekas tama Kristu unuiniarmaitkiurmeka Niin shiir Enentáimtustin unuimiarmarme.</VERS>
      <VERS vnumber="22">Yaunchu Enentáimtairmeka ayash wakeramu anankramin ainia nujai piaku asa Imiá yajauchiiti. Nu Enentáimtairmesha yaunchu Túrutairmesha ajapa iniaisatarum.</VERS>
      <VERS vnumber="23">Túrarum pénker Enentáimsarum wakannium Yapajiátarum.</VERS>
      <VERS vnumber="24">Tura yamaram Enentáimtairam emetatarum. Nuka Yusjai métek najanamu asa nekas pénker tura shiira nuna tuke Túriniaiti.</VERS>
      <VERS vnumber="25">Nu asamtai chikichik ayashi muchitmari asarum Wáitrutsuk nekas chicham chicharnaisatarum.</VERS>
      <VERS vnumber="26">Kajeakrum Tunáa Túrawairap. Tura nu kajekmasha tsawant takamtsuk áchatniuiti.</VERS>
      <VERS vnumber="27">Uunt iwianch yajauch awajtamsatin tsankatkaip.</VERS>
      <VERS vnumber="28">Kasasha kasamtsuk kakaram takakmasti. Tura ni uwejéjai pénker takaak atsumainia Nú shuarnasha susati.</VERS>
      <VERS vnumber="29">Muijmiai chicham chichasairap. Antsu chichastin akui pénker chicham, Chíkich shuar pénker awajsamnia nu chichastarum. Anturtuinia nuna Yáintaj tusarum nu chicham ujaktarum.</VERS>
      <VERS vnumber="30">Yusa Shiir Wakaní Kúntuts awajsairap. Warí, Yúsnaiti tusa pujurtamji. Tura pujurtamuk takamtsuk uwemtikramprattaji.</VERS>
      <VERS vnumber="31">Ashí yajauch ana Nuyá kanaktiarum. Nakitratniusha, kajernaikiatniusha, tura kakantrar Charáa Charáa ajatniusha, katsekmaktincha, tsanumpratniusha mash Atsutí.</VERS>
      <VERS vnumber="32">Antsu shiir awajkartin ajasrum waitnennairarum, Kristu jakamujai Yus Atumí tunaarin tsankurtampra Nútiksarmek tsankurnairatarum.</VERS>
    </CHAPTER>
    <CHAPTER cnumber="5">
      <VERS vnumber="1"> Nekas Yusa Uchirí aneamu asarum Nii tura Núnis Túratin wakeruktarum.</VERS>
      <VERS vnumber="2">Kristu iin anenmaj Núnisrum anenaitiarum. Kame ii tunaarin akikmaktaj tusa Jákatniunam surumakmiayi. Túramtai Yus shiir Enentáimtusmiayi.</VERS>
      <VERS vnumber="3"> Yusna asarum tsanirmatniusha yajauch Túratniusha tura Jú nunkanmayan ikiaunkatniusha ishichkisha Enentáimtuschatniuitrume.</VERS>
      <VERS vnumber="4">Natsanmaincha, ántar chichamsha yainmakchamnia asamtai chichaschatniuitrume. Antsu Yus shiir yuminsatniuiti.</VERS>
      <VERS vnumber="5">Shuar Chíkich nuwajai tsanirmakka tura Ashí yajauchin wakerakka tura Jú nunkanmayan ikiaunkatniun wakerakka Yusai Kristu akupea nui penké pachiinkiachminiaiti. Kame ju nunkanmayan ikiaunkatin ántar-yus tikishmatratniua nujai métekete.</VERS>
      <VERS vnumber="6">Nu Túramniaiti tusar ántar chichamjai anankramacharti. Warí, nuna Túruiniakui Yúsan umirainiachun Yus ti Asutiáwartatui.</VERS>
      <VERS vnumber="7">Tuma asamtai nu shuar penké pachischatniuitrume.</VERS>
      <VERS vnumber="8">Yáunchuka atumsha kiritniunam wekainiuyarme. Tura yamaikia Krístujai tsaninkiu asarum pénker Tsáapninium wekaarme. Shuar Tsáapninium wekainia nujai métek wekasatarum.</VERS>
      <VERS vnumber="9">Tsáapninium wekainiaka shiir awajkartincha tura nekas chichamtincha tura pénker Túrin ainiawai.</VERS>
      <VERS vnumber="10">Ii Uuntri Kristu wakeramu nekaatin wakeruktarum.</VERS>
      <VERS vnumber="11">Kiritniunam wekainia nu Túramu pachisairap. Antsu nu shuar Tsáapninium enkeatarum.</VERS>
      <VERS vnumber="12">Ni uuk Túruinia nu áujmatsatin natsanmainiaiti.</VERS>
      <VERS vnumber="13">Tura Ashí Tsáapninium itiamu Ashí paant ajawai. Tsáapnikia Ashí paant awajeatsuk.</VERS>
      <VERS vnumber="14">Nu asamtai Yus-Papinium tawai: "Kanaruitme nu Shintiártá. Jakamunmaya Nantáktiá. Tura Kristu Tsáapin awajturmastatui." Tu aarmaiti.</VERS>
      <VERS vnumber="15">Nu asamtai átum Túramu iimiastarum. Nékachu aintsarum pujusairap. Antsu pénker Enentáimprarum wekasatarum.</VERS>
      <VERS vnumber="16">Pénker Túratin tsawant Wasúrkáip. Tunáa ti pampaatsuk.</VERS>
      <VERS vnumber="17">Enentáincha airap. Ii Uuntri Kristu warinia wakera nu Enentáimtustarum.</VERS>
      <VERS vnumber="18">Nampekairap. Nampeakmeka aya yajauch ajame. Antsu Yusa Wakani winia Enentáirui takamtsuk pujurtusti, tu Enentáimsatarum.</VERS>
      <VERS vnumber="19">Túrarum Yus shiir Enentáimtakrum Yus-kanta kantamkirum shiir áujnaisatarum.</VERS>
      <VERS vnumber="20">Ii Uuntri Jesukrístu Náarijiai Ashí irunna nu Yus Apa tuke yuminsatarum.</VERS>
      <VERS vnumber="21"> Yus-shuar asarum Nuámtak umirnaikiatarum. Túrakrum Kristu shiir awajsattarme.</VERS>
      <VERS vnumber="22">Núwaka Krístun umirna Núnisan ni aishrincha umirkatniuiti.</VERS>
      <VERS vnumber="23">Kristu ni shuarin akupeana Núnisan aishmansha ni nuwen akupkatniuiti. Kristu ni shuarin ayashimiak ni muuké aintsankete. Tura niin uwemtikiartiniaiti.</VERS>
      <VERS vnumber="24">Nu asamtai Yus-shuar Krístun umirin ainiawai. Núnisan Ashí ana nujai nuwa ni aishrin umirkatniuiti.</VERS>
      <VERS vnumber="25">Kristu ni shuarin ti aneak niin Yáintaj tusa Jákatniun surumakmiayi. Núnisrumek aishmantirmesha atumi nuwé aneatniuitrume.</VERS>
      <VERS vnumber="26">Kristu Ashí ni shuarin ni Chichamejai tura entsajai nijiar Ní shuar pénker árat tusa jakamiayi.</VERS>
      <VERS vnumber="27">Nujai Ashí ni shuarin tunaarinniuchu tura yajauch Máatrachu antsu ti penker shiir awajas Niiní ejetaj tusa Túramiayi.</VERS>
      <VERS vnumber="28">Núnisan aishman ni Ayashín anea Núnisan ni nuwen aneatniuiti. Shuar ni nuwen aneak nujai ni Ayashíncha aneawai.</VERS>
      <VERS vnumber="29">Yaki ni Ayashín nakitniuit? Antsu pénker Wáiniuk áyureatsuk. Kristu Núnisan ni shuarin wainiui</VERS>
      <VERS vnumber="30">ni Ayashí asamtai. Kame ni Ayashí muchitmarintji.</VERS>
      <VERS vnumber="31">"Tuma asamtai aishman ni Aparíncha Nukuríncha ikiukin ni nuwejai tsaninkiar chikichik ayashtin ajainiawai." Tu aarmaiti.</VERS>
      <VERS vnumber="32">Nusha Kristu ni shuarijiai Tsaninmán tawai. Nuka yaunchu nekaachma yamaikia nekanaiti, tura ti Enentáimturtiniaiti.</VERS>
      <VERS vnumber="33">Tura Núnisan Ashí aishmantiram Atumí nuwé Atumí Ayashía Nútiksarmek aneatniuitrume. Nuwasha ni Aishrín umirkatniuiti.</VERS>
    </CHAPTER>
    <CHAPTER cnumber="6">
      <VERS vnumber="1"> Uchitirmesha, Yus-shuar asarum apasha nukusha umirkatarum. Nuka ti pénkeraiti.</VERS>
      <VERS vnumber="2">Emka akupkamu "umirkam nekas shiir átatme" tana nu Júiti: "Apasha nukusha umirkata.</VERS>
      <VERS vnumber="3">Túrakmeka shiir átatme tura Jú nunkanam Untsurí tsawant pujustatme" tawai.</VERS>
      <VERS vnumber="4">Atumsha, uchirtintirmesha, Atumí uchiri ántrarum akajkairap. Antsu Yúsan shiir Enentáimtusarat tusarum ti pénker jintinkirum tsakatmartarum.</VERS>
      <VERS vnumber="5">Takakmautirmesha, Atumí uuntri ju nunkanam pujuinia nu ti penker umirkatarum. Kristu umirkatniua aintsarum wishiktsuk ashamakrum tuke Enentáijiai takarsatarum.</VERS>
      <VERS vnumber="6">Aya Wáitmakui shiir Enentáimtursat tusarum pénker takarsairap. Antsu Kristu takarniuria Núnisrum Ashí ame Enentáimjai Yus wakera nu Túratarum.</VERS>
      <VERS vnumber="7">Aya Shuárnak Yayá Nútiksarum takasairap. Antsu ii Uuntri Kristu takarsatniua Nútiksarmek ásump Enentáijiai takastarum.</VERS>
      <VERS vnumber="8">Kame Chíkich Chíkich ni takasmajai métek akinkiartatui. Ii Uuntri Kristu nu shuar pénker Túramujai métek akiktatui.</VERS>
      <VERS vnumber="9">Tura atumsha, iniamniutirmesha, Atumí takartamu Wakaní Mántutsuk shiir Enentáijiai iniartarum. Nekas Enentáimpratarum. Ii Uuntri nayaimpiniam pujana nuna niisha atumjai métek umirainiawai. Tura Yuska Ashí shuaran akantsuk métek iyawai.</VERS>
      <VERS vnumber="10"> Wátsek, yatsuru, ii Uuntri Yusjai tsaninkiu asarum ni ti kakarmarijiai iwianchjai Máanaiktin kakaram ajastarum.</VERS>
      <VERS vnumber="11">Apach Máanainiak jiru entsarua Núnisrum Yus susamujai entsartarum. Nujai íwianch nupettamkui tariartatme.</VERS>
      <VERS vnumber="12">Kame Yusna Takáa asar penké aentsjai Máaniatsji antsu yajauch wakan kakaram írunna nujai Máaniaji. Niisha ju nunkanam, kiritniunma aintsan, tunaanum wekainia nuna akupin ainiawai.</VERS>
      <VERS vnumber="13">Jiru entsartinia aintsarum Yus Súramna nu entsartarum. Nu entsarmajai itiurchat tsawant taritra nupetkarum tuke tariarum wajastatrume.</VERS>
      <VERS vnumber="14">Wats, nekas tariartin nekas chicham emenmamatarum. Tura pénker Túratniujai jatairum ajaktarum.</VERS>
      <VERS vnumber="15">Suntar iwiarnak sapatan Aweá aintsarum Yusa shiir chichame etserkatin iwiarnartarum.</VERS>
      <VERS vnumber="16">Nuyasha Ashí nankaamas, tantar takustinia aintsan, Yus tuke nekas Enentáimtustarum. Nujai íwianch Eketrámkamusha uwemturtatme.</VERS>
      <VERS vnumber="17">Múukem ajaktincha Kristu uwemtikrampramu Múukmiin etsenkruktarum. Tura Yus-Chicham Puniáa aintsan achiktarum. Nuka nekas Yusa Wakaní puniarinti.</VERS>
      <VERS vnumber="18">Yusa Wakaníjiai Yus áujeakrum tuke seatniuitrume. Tura tuke aneara pujustarum wake mesetsuk, tura Ashí Yus-shuar ainia nusha Yus áujtustarum.</VERS>
      <VERS vnumber="19"> Núnisan winiasha áujtursatarum. Wi sepunam pujayatan Yus winia chichastinian surusat tusarum seatritiarum. Tura wi chichaakun sapijmiatsuk Shiir-chichaman yaunchu nekaachma paant awajsat tusarum áujtursatarum.</VERS>
      <VERS vnumber="20">Yus nu chichaman etserkatniun akuptukuiti. Nuna Túrakun sepunam pujajai. Sapijmiatsuk etserkat tusarum Yus áujtursatarum.</VERS>
      <VERS vnumber="21">Ii aneamu yachi, Tíkikiu, Ashí wi Túramun ujatmaktatui. Niisha Ii Uuntri Krístunu etserkatniun ti penker Yáinniuiti.</VERS>
      <VERS vnumber="22">Tuma asamtai ii jui pujamun ujatmak ikiantamprarat tusan akuptajrume.</VERS>
      <VERS vnumber="23">Yus Apasha tura ii Uuntri Jesukrístusha Ashí Yus-shuartirmin anenmak shiir imiatkinchanum pujustinian suramsarti. Tura Niin tuke nekas Enentáimtustinian suramsarti.</VERS>
      <VERS vnumber="24">Ashí ii Uuntri Jesukrístun tuke Enentáijiai aneana nuna Yus shiir Yáintí. Nuke Atí.</VERS>
    </CHAPTER>
  </BIBLEBOOK>
  <BIBLEBOOK bname="Philipper" bnumber="50" bsname="Phil">
    <CHAPTER cnumber="1">
      <VERS vnumber="1"> Wi Papru Timiutéujai Jesuskrístu takarin asar Ashí Yus-shuar Jiripius péprunam pujarmena nu ju Papí akuptaji. Yus-shuaran wainin árumna nusha tura Yus-shuaran yain árumna nusha Ashí Yus-shuarsha nunisan Yusna asarum tura Jesukrístujai tsaninkiu asakrumin ju Papí aateajrume.</VERS>
      <VERS vnumber="2">Yus ii Aparísha Jesukrístu ii Uuntrisha atumin waitnentramainia ásar imiatkinchanum tuke shiir pujustinian yainmakarti.</VERS>
      <VERS vnumber="3"> Ashí tsawant atumin Enentáimtakun Yúsan tuke shiir Yúminkiajai.</VERS>
      <VERS vnumber="4">Yúsan áujeaknasha ti warasan seatjarme.</VERS>
      <VERS vnumber="5">Kame iikia Yámankamtaiknumia Yus-Chicham métek Yáiniáikiar iniaitsuk takasuitji.</VERS>
      <VERS vnumber="6">Yus Atumíin ti pénker awajsatniun nankama asa Núnisan Jesuskrístu Táatsain tuke shiir Awájtámki nekas pénker najatmattarme. Nuka ti nekasaiti.</VERS>
      <VERS vnumber="7"> Atumin Ashí ti aneajrume. Kame wi sepunam pujakun Yus-Chichaman akasmatkun tura Yus-shuar kakararti tusan takaakui átum Yáintiarme. Yus ti anenkartin asa nu Túratniun mai metek Tsankatrámkaitji. Tuma asamtai atumin Júnisan Enentáimtustin ti penkeraiti.</VERS>
      <VERS vnumber="8">Jesukrístu anenkrattairijiai wi atumin aneamun Yussha paant nékarui.</VERS>
      <VERS vnumber="9"> Yúsan áujeakun anearmena Nú nankaamas aneak tusan seatjarme. Tura Nújaisha ti neka ajasrum</VERS>
      <VERS vnumber="10">Ashí pénkera nu achikiuk tusan Yúsan áujtajrume. Atumin nu Túrunamtainkia yamaisha Tunáajainchu pujustatrume tura Kristu Támatai sumamashtatrume.</VERS>
      <VERS vnumber="11">Núnisan Jesukrístu kakarmarijiai Ashí pénker Túrin átatrume. Tura Nújai Ashí shuar Yúsan ti shiir Enentáimturartatui.</VERS>
      <VERS vnumber="12"> Winin Túrunamu itiurchat ain nujai uwempratin chicham nekas pampaawai. Nu nekaatarum tusan wakerajrume, yatsuru.</VERS>
      <VERS vnumber="13">Iis, uunt akupniu suntarisha tura Ashí shuarsha wi Krístunun etseru asan sepunam pujamun paant nékainiawai.</VERS>
      <VERS vnumber="14">Ti Untsurí Yus-shuar wi sepunam enketman nekaawar ii Uuntri Jesusan nekas Enentáimtusar sapijmiatsuk Yus-Chichaman etserainiawai.</VERS>
      <VERS vnumber="15">Kame shuar awai winia kajertuiniak tura nankaamantu Enentáimtumainiak Krístun Páchiniawai. Antsu Chíkich shuarka nekas Enentáijiai Krístun etserainiawai.</VERS>
      <VERS vnumber="16">Yajauch shuarka Krístun shiir Enentáimtutsuk antsu Ashí shuar Ní chichamenak anturkar Wíi shuar ajasarat tusar etserainiawai. Túruiniak wisha sepunam pujakui nu arant itit awajtustinian wakerutainiawai.</VERS>
      <VERS vnumber="17">Antsu pénker shuar Krístun nekas aneenak etserainiawai. Nu uwempratin chicham Imiá penkeraiti wi titin asamtai winiasha anentainiak shiir etserainiawai.</VERS>
      <VERS vnumber="18">Wats, mai metek Chíkich yajauch Enentáijiai tura Chíkich shiir Enentáijiai Krístun etserainiakui shiir Enentáimjai. Tura nuna nankaamas shiir Enentáimprattajai.</VERS>
      <VERS vnumber="19">Kame Yus áujtursa asakrumin tura Jesukrístu Wakanísha yaintiu asamtai ti pénker uwempran jiinkittiajai.</VERS>
      <VERS vnumber="20">Nekas juna wakerajai: Natsamtsuk uunt akupniun Jesukrístun paant ujakartinian wakerajai. Nujai Winí Kristu kakarmari pujamu ti paant nekanattawai. Mántuiniakuisha tura Mántuiniachkuisha ashamatsjai. Aya Kristu kakarmarin Winí nankaamas nekaawarat tusan wakerajai.</VERS>
      <VERS vnumber="21"> Wíjiainkia ju nunkanam iwiaaku pujakun aya Krístunak Enentáimtakun pujajai. Tura Jákatniusha jui pujajnia nuna nankaamas pénkeraiti.</VERS>
      <VERS vnumber="22">Ju nunkanam pujakun Uunt Jesusnan takasminiaitjai. Nu asamtai tunatsuk achiktaj nékatsjai.</VERS>
      <VERS vnumber="23">Wíjiainkia itiurchataiti mai achiktin. Jákatniuncha wakerajai Krístujai tsaninkian pujustaj tusan. Wíjiainkia nu Imiá pénkeraiti.</VERS>
      <VERS vnumber="24">Túrasha atumin Yáintaj tusan tuke ju nunkanam iwiaaku pujusminiaitjai.</VERS>
      <VERS vnumber="25">Kame tuke pujustatjai nékajai. Núnisnak atumjai pujakun Yus nekas Enentáimtakrum nankaamas waraakrum tuke katsuaruk tusan Yáintatjarme.</VERS>
      <VERS vnumber="26">Nu asamtai wi atumjai pujakui Jesukrístu yuminsarum shiir warastatrume.</VERS>
      <VERS vnumber="27"> Kristu chichame ti penker asamtai atumsha aya pénkera nuke Túratarum. Wi atumjai pujaknasha tura Yajá pujaknasha átum ti shiir Túrarmena nuna antuktinian wakerajai. Ashí shuar uwempratin chichaman nekaawar umirkarat tusarum chikichik Enentáijiai kakaram ajastarum.</VERS>
      <VERS vnumber="28">Atumí nemasrisha ishichkisha sapijmiamtikramkarain. Nu Túrakrumin nu shuar emesratniunam weena nusha tura átum uwempratniusha paant nekanattawai. Núnisan Atí tusa Yus Túraiti.</VERS>
      <VERS vnumber="29">Krístunu asarum Nii nekas Enentáimtustinniasha tura Niiniu asarum Wáitsatniusha Yus anenma asa tsankatramkaitrume.</VERS>
      <VERS vnumber="30">Yus-Chicham pamparat tusar maimetek ti Takáa asar Wáitiaji. Wi nuik ti takasmaj nu nekamarme. Tura Yamái tuke takaaj nusha ántarme.</VERS>
    </CHAPTER>
    <CHAPTER cnumber="2">
      <VERS vnumber="1"> Kristu ikiantamkuisha, ni anenkrattairi atsantamkuisha, ni Wakani atumjai pujakuisha, anenkratniuitkiurmesha, waitnenkratniuitkiurmesha</VERS>
      <VERS vnumber="2">waramtikrustarum. Métekrak takastarum. Mai metek anenaitiarum. Yusa Wakani Atumí Enentáin Pujá asamtai chikichik Enentáik Enentáimsatarum.</VERS>
      <VERS vnumber="3">Atum wakeramuk Túrawairap. Nankaamantu ajastaj Tíirap. Antsu péejchach ajasrum Chíkich shuar atumjai nankaamas pénker Enentáimtusta.</VERS>
      <VERS vnumber="4">Aya Níiniak pénker átatna nunak shuar Túrashti. Antsu Chíkich shuar Yáinminia nuna Túrati.</VERS>
      <VERS vnumber="5">Kristu Jesus Enentáimpramia Núnisrum Enentáimpratarum.</VERS>
      <VERS vnumber="6">Niisha Yúsaitiat ju nunkanam winiak tuke Yusjai métek átinian emettsuk</VERS>
      <VERS vnumber="7">
      </VERS>
      <VERS vnumber="8">antsu nuna ikiuak aents ajas péejchach asa Ashí aentsu takarin ajasmiayi. Tura aentsu ayashin ayashimiak tura Yúsan umireak Jákatniuncha surimiakchamiayi. Maa, Imiá tunaarinniua aintsan Krúsnum natsanmainium jakamiayi.</VERS>
      <VERS vnumber="9">Túramtai Yus nekas nankaamantu awajsamiayi. Ni Náarincha Ashí paant awajsamiayi.</VERS>
      <VERS vnumber="10">Tuma asamtai Ashí nayaimpiniam írunna nusha, Nunká írunna nusha, tura iwiarsamusha Jesusa Náarin antukar tikishmatrartatui.</VERS>
      <VERS vnumber="11">Tura Ashí shuar Jesukrístu Ashí akupin ajasman paant nekaawartatui. Nújainkia Yus Apá kakarmarisha paant nekanattawai.</VERS>
      <VERS vnumber="12">
      </VERS>
      <VERS vnumber="13">Nu asamtai, aneamu yatsuru, wi atumjai pujakui umirtukmarmena nuna nankaamas yamaikia arant pujakuisha umirtuktarum. Iis, Yus Atumí Enentáin takaak ni shiir wakeramu wakeruktinniasha tura umiktinniasha pujurtamprume. Nu asamtai atumsha kakaram ajastarum Yus ti penker awajtamsatniun wakera nu Túrunati tusarum. Tura péejchach Enentáimprarum awajirminiaitjai tusarum aneara wekasatarum.</VERS>
      <VERS vnumber="14"> Ashí yajauch tunaitsuk tura jianaitsuk wekasatarum.</VERS>
      <VERS vnumber="15">Túrakrum makuumatsuk tunaajainchu átatrume. Antsu Yusa Uchirí átatrume. Ju nunkanmasha shuar Imiá tunaan Túrinjaisha Máatrachu asarum kiritniunam ji Keeá aintsanketrume</VERS>
      <VERS vnumber="16">iwiaaku pujustin chicham paant awajeakrum. Nújai Kristu Támatai Atumíin ántran takascha asan ti shiir wararsattajrume.</VERS>
      <VERS vnumber="17">Winia takatrujai Yus-shuar ajasakrumin wi Jákatniuitkiuncha Nújaisha warasaintjai. Atumsha wi waraajna jui Núnisrumek warastarum tusan wakerajrume.</VERS>
      <VERS vnumber="18">Atumsha waraakrumin métek wararnaisatai.</VERS>
      <VERS vnumber="19">Ii Uuntri Jesus wakerakuinkia Timiutéun iirmainiarat tusan ti warik akuptuktatjarme. Tura átum shiir pujamu ujateakui warastatjai.</VERS>
      <VERS vnumber="20">Kame Timiutéu wijiai métek Enentáimna ainis Chíkich shuar atsawai. Niisha átum shiir pujusuk tusa ti nekas Enentáimturmarme.</VERS>
      <VERS vnumber="21">Chíkichka Kristu wakeramun iniaisar Ní wakeramunak Páchiniawai.</VERS>
      <VERS vnumber="22">Túrasha átumka Timiutéu tuke pénker Túramu nékarme. Uchi ni Aparíjiai takaana ainis Yusa shiir chichame etserkatniun Yáintkiaiti.</VERS>
      <VERS vnumber="23">Winia itiurtukartin nuna nekaan Timiutéu iirmainiarat tusan akuptuktatjarme.</VERS>
      <VERS vnumber="24">Kame Kristu Yáintkiui Wíkisha Wárik iimniaitjarme.</VERS>
      <VERS vnumber="25">Wi atsumaj nuna iirsati tusarum Epaprutítiu akupturkamarme. Wijiai métek tsanin takasuiti. Tura métek Wáitsaitji. Aunkesha akupkamnia Enentáimjai.</VERS>
      <VERS vnumber="26">Nii jaawai taman átum antukman Nekáa, iirmaitniun ti wakerutmarme.</VERS>
      <VERS vnumber="27">Maa, nekas ti janinkiamai. Túrasha Yus niin waitnentramai. Kame winiasha wi jui Wáitiakun nii jakamtai nu arant ti kuntuts pujuschatniun waitnentrurmai.</VERS>
      <VERS vnumber="28">Tuma asamtai akuptuktinian wakerajrume. Tura atumsha ataksha Wáinkiarum waraakrumin wisha ti kuntuts Enentáimchakun akuptuktatjarme.</VERS>
      <VERS vnumber="29">Kristu yuminsarum ti shiir warasrum Wáinkiatarum. Chíkich shuar niijiai métek pénker Yus-shuar ainia nusha shiir Enentáimtustarum.</VERS>
      <VERS vnumber="30">Kristu takatrin takaak ti janinkiamai. Atum Yáintkiachminia nuna winia Yáintkiataj tusa pujus Jáninkiamai.</VERS>
    </CHAPTER>
    <CHAPTER cnumber="3">
      <VERS vnumber="1"> Ayu. Warastarum, yatsurtiram, ii Uuntri Kristu ti penker asamtai nuik aatramajrum nuna ataksha Títiatjarme. Ataksha ujam yainmakminiaitkiuinkia Wíjiainkia itiurchatchaiti atak Enentáimtikratin.</VERS>
      <VERS vnumber="2">Yajauch shuarjai aneartarum. Nu shuar Muisais timia Núnis tuke yamaisha tsupirnaktiniaitrume tuiniawai.</VERS>
      <VERS vnumber="3">Antsu iikia ayash tsupirnakmajai pénker átiniaitji tu Enentáimtatsji. Iikia antsu ii Wakaníjiai Yus shiir awajeaji tura Jesukrístunu asar Ninki shiir wararji. Nu Túrakur Muisais timia nu umintikia iitji.</VERS>
      <VERS vnumber="4"> Ju nunkanam írunna nujai waantu Enentáimpramniaitkiuinkia Ashí shuarjai nankaamas wikia waantu Enentáimtumaraintjai.</VERS>
      <VERS vnumber="5">
      </VERS>
      <VERS vnumber="6">Israer-shuar asan Muisais timia Núnisan wi akiiniamtai uchu (8) tsawant nankaamasmatai tsupirtukarmiayi. Israer-shuarnum Pinjamín weeaitjai. Winia aparsha nukursha mai Israer-shuar ainiakui wi Imiá Israer-shuaraitjai. Wisha Pariséu tuinia Núnisan Muisais akupkamun ti umirin asamtai Chíkichka winia sumamtikiatniun tujintrin ármiayi. Tura Pariséu asan Kristu-shuarin ti kajerkan aintramjai.</VERS>
      <VERS vnumber="7">Ashí nujainkia waantu Enentáimtumauyajai. Antsu yamaikia Krístujainkia penké ántar ainiawai tajai.</VERS>
      <VERS vnumber="8">Ashí Enentáimpramnia ákuisha winia Uuntur Jesukrístu shiir Enentáimtustin nekas pénkeraiti. Nu asamtai Krístunu ajakun wi takusmaj nu muijmiai ajasmatai Núnaka iniaisamjai.</VERS>
      <VERS vnumber="9"> Nuna Túran Niijiai tsaninkian pujajai. Tura akupkamu umirkatniujai pénker ajaschaitjai antsu Krístun Enentáimtakui Yus "pénkeraitme" Túrutui.</VERS>
      <VERS vnumber="10">Tuma asamtai Ashí nankaamas wakeraj nu Júiti: Krístun pénker nekaan nekas Enentáimtustinniasha tura ni iniantkimiu kakarman takustinniasha wakerajai. Tura Niijiai métek ajastinian wakerakun ni Wáitkiamunam tsanintinniasha tura Nii jakamia Núnisan Jákatniuncha wakerajai.</VERS>
      <VERS vnumber="11">Túraknaka Krístujai métek jakamunmaya nantaktiaj tusan wakerajai.</VERS>
      <VERS vnumber="12">Kame wakerukuitjia nuna mash umirkachuitjai. Krístujai métek nekas pénker shuar ajaschaitjai. Túrasha Kristu Jesus "nui ejetajam" emka Túrutkui, wisha nui jeataj tusan kakaram ajasan pimpitsuk takaajai.</VERS>
      <VERS vnumber="13">Yatsuru, wisha nui jeajai Tátsujai. Antsu yaunchu Túrutain kajinmatkin kakaram ajasan Kristu wakeramunam jeatniun takaajai.</VERS>
      <VERS vnumber="14">Tura nuna umikmatai nayaimpiniam Jesukrístujai tsaninkian shiir pujustinian Yus surustatui.</VERS>
      <VERS vnumber="15"> Ashí shuar Yusjai katsuaru ájinia nu wi Tájana Núnis "jeachuitjai" tu Enentáimpratniuitji. Tura "jeaitjai" Enentáimkiurminkia Yus nunasha atak Enentáimtikramprattarme.</VERS>
      <VERS vnumber="16">Tura aneartarum. Naki pujutsuk jeajnia nujai métek umirkatin pimpitsuk takastiniaitji.</VERS>
      <VERS vnumber="17"> Yatsuru, wisha tura chikichcha wijiai métek pénker Túrajnia nu Wáinkiuram atumsha Núnisrumek Túratarum.</VERS>
      <VERS vnumber="18">Tura yajauch shuarsha írunui. Wi nuiksha ti ujakmajrume tura ataksha uutkun ujaajrume, nu shuar Kristu Krúsnum jakamun Muíjiainiawai.</VERS>
      <VERS vnumber="19">Tuma ásar emesratniunam akupnakartatui. Ni Ayashí wakeramun, ni yusria aintsan, tuke umirainiawai. Natsanmainian Túruiniayat wararainiawai. Tura ju nunkanmayanak Enentáimtuiniawai.</VERS>
      <VERS vnumber="20">Antsu iikia nayaimpinmaya shuar asar ii Uuntri Jesukrístu iin uwemtikrampra asamtai nayaimpinmaya Tatí tusar Nákaji.</VERS>
      <VERS vnumber="21">Nii taa, ii yajauch ayashin Yapajiá ni Ayashíjiai métek ti shiir awajsattawai. Ashí uunt akupin ajas nu kakarmajai Túrutmattaji.</VERS>
    </CHAPTER>
    <CHAPTER cnumber="4">
      <VERS vnumber="1"> Nu asamtai, aneamu yatsuru, ii Uuntri Krístujai tsaninkiu asarum kakaram ajastarum. Maa, ti aneakun atumin Enentáimtakun ti waraajai tura iistajrum tusan wakerajrume. Tawasap achikiar shiir enentaimsatniua Núnisnak shiir Enentáimtajrume.</VERS>
      <VERS vnumber="2">Ewautiancha tura Séntikincha, ii Uuntri Kristu shuari ásar, mai metek Enentáimsarat tusan seajai.</VERS>
      <VERS vnumber="3">Amincha, winia Airú, nu nuwa Yáinkta tusan seajme. Niisha wi iwiaaku chichaman étsereakui wijiai métek takasarmai. Tura Krimintisha tura chikichcha wijiai métek takasarmai. Nuna Náarin iwaaku átinnium Yus aatraiti.</VERS>
      <VERS vnumber="4">Nu asamtai Uunt Jesusjai tsaninkia Pujá asarum warastarum. Ataksha "warastarum" Tájarme.</VERS>
      <VERS vnumber="5">Uunt Jesus Tátin ishichik ajasai. Tuma asamtai tsanka Enentái takakrum nu paant nekanati.</VERS>
      <VERS vnumber="6">Itiurchat Enentáimsatin atumjai penké Atsutí. Antsu tuke Yus áujkum Ashí itiurchatrum ujakta. Atsumamuram Yus seata. Túram Yus yuminsata.</VERS>
      <VERS vnumber="7">Nuinkia Atumí Enentái ankant átinian, aentstikia penké nekaachminia nuna, Yus amastatui. Yus atumin ankant awajtamsa asa Atumí Enentáin tura Atumí Enentáimsamurincha yajauch wayawain tusa shiir waitmaktatrume Jesukrístujai tsaninkiu asakrumin.</VERS>
      <VERS vnumber="8">Yamaisha yatsuru, Júchiniak Títiatjai. Yus-shuarti Enentáimsatniun chichastatjai yamaikia. Ashí nekas ana nu Enentáimsatarum. Tura Ashí anturkamnia ana nusha, naka chicham ana nusha Enentáimsatarum. Tura yajauch chichamsha Enentáimsairap. Tura antsu Ashí shiir ana nusha, Chíkich shuarnasha pénker Enentáimtusminia nusha, kame Ashí pénker ana nu Enentáimsatarum. Nuyásha Chíkich shiir anturkamnia ana nusha Enentáimsatarum.</VERS>
      <VERS vnumber="9">Wi unuiniarmajrumna nu umiktarum. Tura wi Túramur iisurmena nu tura antukurmena nusha umiktarum. Túrakrumninkia Yuska ankant átinian amastaj tusa pujurtamsattarme.</VERS>
      <VERS vnumber="10"> Ii Uuntri Kristu anea asarum winiasha ataksha Enentáimturu asakrumin ti waraajai. Kame kajinmatrukmiarme Tátsujai antsu Kuítrum atsakui Yáintkiatin tujinkiamarme.</VERS>
      <VERS vnumber="11">Tura Kuítian atsumakun Tátsujai. Antsu wi takakjana nujain warastinian Unuimiáruitjai.</VERS>
      <VERS vnumber="12">Kuítrinchati pujustinia nuna nékajai tura ti nukap takustinia nunasha nékajai. Tsukamaknasha jéemarnasha, itiarar takustinniasha tura penké takutsuk pujustinniasha Unuimiáruitjai.</VERS>
      <VERS vnumber="13">Kristu ni kakarmarin surakui Ashí Túramniaitjai.</VERS>
      <VERS vnumber="14">Tuma ain atumsha wi atsumamu akupturkarum ti pénker Túramarme.</VERS>
      <VERS vnumber="15">Jiripiusnumia shuartiram, ju ti penker nékarme. Masetunia nunkanam Yus-Chichaman etserumtai aya atumek kuit akupturkamiarme. Wi etserkamujai Atumí Wakanín Yáinma asamtai yuminsarum akupturkamiarme.</VERS>
      <VERS vnumber="16">Atumek wi Tisarúnikia nunkanam atsumakun pujaisha kuit akupturkamiarme.</VERS>
      <VERS vnumber="17">Aya kuit akupturkakrumin tu Enentáimtsujai. Antsu nu kuit Yusai kawentramkaku tusan wakerajrume.</VERS>
      <VERS vnumber="18">Epaprutítiujai akupturkamarum nujaisha atsumamaj nuna nankaamas tiaruncha Wáinkiajai. Akupturkamarum nusha ti kunkuin Yus susamua ainis ti shiir auyi.</VERS>
      <VERS vnumber="19">Winia Yúsrusha ti pénkeran Núkap takakui. Atumsha Jesukrístunu ajasu asarum Yus seamniaitrume. Tura Yuska ti takakna nujai Ashí atsumarmena nuna suramsattarme.</VERS>
      <VERS vnumber="20"> Ii Aparí Yus tuke shiir Atí. Nuke Atí.</VERS>
      <VERS vnumber="21">Winia Náaruisha tura Jesukrístu Náarincha Ashí Yus-shuar ainia nu Chícham ujatruktarum. Niisha shiir pujusarti. Wi írutramusha Núnisan shiir pujusarti tusa akupturmainiawai.</VERS>
      <VERS vnumber="22">Tura Ashí akupin Sésarai pujuinia Nuyá Yusna ajasaruka tura Chíkich Yus-shuarsha shiir pujusarti tusa chichaman akupturmainiawai.</VERS>
      <VERS vnumber="23">Ii Uuntri Jesukrístu atumniasha ti shiir yainmakarti. Nuke Atí.</VERS>
    </CHAPTER>
  </BIBLEBOOK>
  <BIBLEBOOK bname="Kolosser" bnumber="51" bsname="Kol">
    <CHAPTER cnumber="1">
      <VERS vnumber="1"> Wi Pápruitjai. Yus wakerutak Jesukrístunun etserkat tusa akatra akupkamuitjai. Wisha ii yachi Timiutéujai</VERS>
      <VERS vnumber="2">ju Papí aarar nui Kuruse péprunam Kristu pénker umirkarum Yusna ajasuitrumna nu akuptaji. Yus ii Apari atumin Wáitnentaimturma asa yainmakarti imiatkinchanum tuke shiir pujustinian.</VERS>
      <VERS vnumber="3"> Iisha atumin Yus áujtakur ii Uuntri Jesukrístu Apari Yus Ashí tsawant Yúminkiaji.</VERS>
      <VERS vnumber="4">Atumsha Jesukrístu ti shiir Enentáimtamusha tura Ashí Yus-shuar aneamusha antukji.</VERS>
      <VERS vnumber="5">Uwempratin chicham nekasa nu antukrum atumsha nayaimpiniam atumnian Yus ti shiir ikiusman Wáinkiatai tusarum Nákarme.</VERS>
      <VERS vnumber="6">Nu chicham Ashí nunkanam pampaakui shuara Enentáin Nereá ainis Nusháa ajasar yamaikia pénker Túrin ainiawai. Núnisan Atumíincha Túrunaiti. Yus ti nekas anenkartiniaiti tu etserkamu ántakrumin nu chicham Atumí Enentáincha nerekmiayi.</VERS>
      <VERS vnumber="7">Nu chichaman Epapras ujatmakmarme. Niisha iijiai métek takasu asamtai ti aneamuiti. Atumniasha Kristu takatrin ti shiir takartamsaiti.</VERS>
      <VERS vnumber="8">Niisha átum Yus-shuar asarum mai anenai ajamun ujatmakmaji.</VERS>
      <VERS vnumber="9"> Iisha nu antukar Yus Ashí tsawant áujtajrume. Yus ni wakeramun ti paant nekaprutmawarat tusar seaji. Ashí Yúsnan ni Enentáimtairijiai Ashí Níiniun paant nekaatniun Yus jintintramat tusar seaji.</VERS>
      <VERS vnumber="10">Atumsha Krístunu ainia Núnisrum pénker Túrutak tusar seaji. Tura Ashí ni wakerana nu Umíakrum Ashí pénker ana nu, nerektinia aintsarmek, Túrattarme. Núnis Túrarum Yus unuimiatki wéakrum Niin ti penker nekaak tusar seaji.</VERS>
      <VERS vnumber="11">Yus ti kakaram asa ikiantamprat tusar seaji. Nujai Ashí itiurchat ákuisha Páchitsuk ti shiir warasrum katsuntrattarme.</VERS>
      <VERS vnumber="12"> Yus ni shuarin Tsáapninia nui Ashí pénkeran susattawai. Tura incha nui pachiinkiatniun tsankatramka asakrin Yus Apa yuminsamniaitrume.</VERS>
      <VERS vnumber="13">Yus iwianchin nupetak íwianch akupeana Nú kiritniunmaya uwemtikramar ni aneamu Uchiri akupeana nui wearmakmiaji.</VERS>
      <VERS vnumber="14">Ni Uchiri Krúsnum jaka ii Tunaarín nijiar tsankurtamar uwemtikrampramiaji.</VERS>
      <VERS vnumber="15">Yus Wáinkiachminiaitiat ni Uchiri akiiniamai tura ayashimkiamiayi. Túmaitiat Ashí najanamua nuna yaunchu Pujú asa Ashí akupniuiti.</VERS>
      <VERS vnumber="16">Niijiai Yus Ashí nayaimpiniam írunna nunasha Nunká írunna nunasha, Ashí Wáiniaj nunasha Núnisan Wáintsuj nunasha mashi najanamiayi. Nu arantcha Ashí akupin ju nunkanam írunna nusha, nayaimpiniam írunna nusha, iwianchnium írunna nusha, Ashí Niijiai najanamu ainiak Niin umirkarti tusa najanamu ainiawai.</VERS>
      <VERS vnumber="17">Ashí najanamua nuna yaunchu, Krístuka tuke pujuwiti. Ashí najanamu írunna nuna emestsuk Wáinniuiti.</VERS>
      <VERS vnumber="18">Ashí Yus-shuar métekrak chikichik ayashtinia ainis Enentáimkiumka nuna muuke Krístuiti. Tura nu Ayashín ni iwiaakmarijiai iwiaaku átinian Súsaiti. Niisha Ashí jakamunmaya nantakniujai Imiá nankaamantuiti. Nújainkia Ashí Enentáimpramnia írunna nunasha akupniuiti.</VERS>
      <VERS vnumber="19">Yus Ashí takamtsuk Kristui shiir pujumiayi.</VERS>
      <VERS vnumber="20">Núnisan Yus Kristu Krúsnum jakamujai Ashí nayaimpinmasha tura ju nunkanmasha írunna nuna Niijiai nawamnaikiar shiir pujusarat tusa wakerukmiayi.</VERS>
      <VERS vnumber="21">
      </VERS>
      <VERS vnumber="22">Atumsha nuik Tunáa Túrin asarum Atumí Enentáin Yusa nemasri ámarme. Tuma asarum Yajá wekaimiarme. Antsu Kristu, aentsu Ayashín ayashimiak, Krúsnum Wáitias jakamujai ii tunaari Asakármatai yamaikia Yusjai nawamnaikiar shiir pujaji. Nujai Kristu iin pénker ajasuncha tunaan Máatrachmancha tura sumamachuncha Yúsai ejetamtatji.</VERS>
      <VERS vnumber="23">Tuma asamtai Jesukrístu shiir Enentáimtusrum kakaram ajasrum katsuartiniaitrume. Tura uwempratin chicham antukuitrum Nuyá kanakchatniuitrume. Ju uwempratin chichaman Ashí nunkanam etsernakuiti. Wisha, Papru asan, etserkatniun yaimjai.</VERS>
      <VERS vnumber="24">Atumin Wáitiaknasha ti shiir waraajai. Kristu ni shuarin nekas pénker awajsat tusa Wáitiana nui pachiinkia asan waraajai. Ashí Yus-shuar Kristu Ayashí aintsan ainiakui Yus-shuaran Yáintajtsan ayashrujai Wáitiakun shiir Enentáimjai.</VERS>
      <VERS vnumber="25">Atumin Yáinkiai tusa Yus akattur Yus-Chichaman takamtsuk ujakai tusa akuptukmai. Nuna takaakun Ashí Yus-shuara Yáintrintjai.</VERS>
      <VERS vnumber="26">Yámankamtaiknumia nekaachman Yus yamaikia ni shuarin paant awajsaiti. Nu chichamnasha ujakarai tusa winia akatar akuptukuiti.</VERS>
      <VERS vnumber="27">Nu chichamsha Júiti: Kristu Atumí Enentáin pujak Niijiai métek ti Shíiram awajtamsattawai. Nu Imiá shiir chichamnum Israer-shuarchasha pachiiniainian Yus Ashí ni shuari nekawaarat tusa wakerimiayi.</VERS>
      <VERS vnumber="28">Iisha Kristu étsereaji. Túrar Ashí Enentáimtikrar pénker nekaawarat tusar jintintiainiaji. Nujai Krístujai tsaninkiar Ashí pénker tsakarartatui.</VERS>
      <VERS vnumber="29">Tuma asamtai Kristu ni kakarmarin Tí surakui nekas kakaram takaajai.</VERS>
    </CHAPTER>
    <CHAPTER cnumber="2">
      <VERS vnumber="1"> Nekaatarum, yatsuru. Yus-shuaran Yáintaj tusan ti takaajai. Tura Atumíncha, Rautiséanmaya shuarnasha, tura Ashí winia waitcha ainia nunasha Yáintaj tusan ti takaitjai.</VERS>
      <VERS vnumber="2">Ashí shiir Enentáimtikratniun ti takaajai. Núnisan aneniarum chikichik Enentáijiai métekrak wekasatarum tusan wakerajrume. Nu arantcha, Ashí Yusna ti penker nekaarum tuke katsuaruk tusan takaajai. Nujai Kristu ti penker nekaattarme. Tura yaunchu nekaachman Yus Yamái paant awajsaiti. Nuka Krístuiti. Tura Nii nekaatin nekas Shíiraiti.</VERS>
      <VERS vnumber="3">Tura kakaram ajasam Kristu pénker nekaam Ashí shiir Enentáimpramnia nusha tura Ashí Yusna nekaamnia nusha nekaattarme.</VERS>
      <VERS vnumber="4"> Atumin Chíkich shuar Niisháa chichamjai shiir chichartamas anankramawarain tusan nuna Tájarme.</VERS>
      <VERS vnumber="5">Wi nui atumjai pujachkuncha nui pujajna aintsanak Enentáimtajrume. Tuma asan átum métek Enentáimprarum tura kakaram ajasrum Kristu nekas Enentáimtururmena nuna iisnaka shiir Enentáimjai.</VERS>
      <VERS vnumber="6">
      </VERS>
      <VERS vnumber="7">Nu asamtai átum ii Uuntri Jesukrístu nekas Enentáimtusrum Yus-shuar ajasmarmena Núnisrum yamaisha Nii nekas Enentáimtusrum Niijiai tsaninkrum Ashí Túratarum. Nu Túrakrum Nii Enentáimtakrum tuke tsakaki wétatrume. Tura te tariara wajasrum Yusjai kanakchattarme. Yus-Chicham Núnisan etsernakmatai nekamarme. Tuma asarum Yus tuke yuminsarum, Núnisan pénker wekasatarum.</VERS>
      <VERS vnumber="8">Aneartarum atumsha. Shuar aentsti Enentáimmiajain Ashí ju nunkanmayan Enentáimprar tura Krístun Enentáimtutsuk Niisháa chichaman áujtamainiak nekaschajai anankramataj tusa wakerutmainiawai.</VERS>
      <VERS vnumber="9">Krístunam Yus Ashí takamtsuk pujuwiti.</VERS>
      <VERS vnumber="10">Túmakui atumsha Krístujai tsaninkiu asarum ni iwiaakmari takamtsuk takakuitrume. Krístusha Ashí akupniun akupniuiti. Aentsnumsha iwianchniumsha tura nayaimpinmasha Ashí akupin írunna nuna akupniuiti.</VERS>
      <VERS vnumber="11">Nu arant átum ayashnium tsupirnatskesha Kristu shuari ajasakrumin Ashí ayash wakeramun, tsupirkatniua aintsan, Kristu ajapamiayi.</VERS>
      <VERS vnumber="12">Tura atumsha Yus ni kakarmarijiai Kristu jakan iniantkimia nu Enentáimtusrum imianmiarme. Túrarum Krístujai métek iwiarnasmarme. Tura Núnisrumek Krístujai métek nantakmiarme.</VERS>
      <VERS vnumber="13"> Nuikkia átumsha tsupirnatsuk Atumí tunaari tuke akui Atumí Wakaníin Jákauyarme. Tura yamaikia Jesukrístujai tsaninkiu asakrumin Yuska Atumí tunaari tsankur yamaram iwiaakman suramsaitrume.</VERS>
      <VERS vnumber="14">Tura Ashí ii tumashrin sumamtikramatin amia nuna japiruiti. Kristu Krúsnum jakamtai Ashí akupkamujai sumamtikramamun tsankurtampramiaji.</VERS>
      <VERS vnumber="15">Núnisan Kristu Krúsnum jaka, iwianchnium Ashí akupin ainia nuna nupetak Ashí iimiainain iniatsararmiayi.</VERS>
      <VERS vnumber="16"> Akupkamunmaya Yus ankant awajtamsamtai Chíkich shuar ame Túramujai yajauch Enentáimturmarain. Yúamna nujai, úmamna nujai, uwitincha, nantutincha, tura tsawantincha nampermam nujai Chíkich shuar yajauch áujmatramkuisha Warí urukatin?</VERS>
      <VERS vnumber="17">Nu nampernum Israer-shuar Kristu Túrattana nuna nakumainiak Túrin ármiayi. Tura Kristu taa imia Ninki Pujá asamtai nakumkamuka ántraiti.</VERS>
      <VERS vnumber="18">Tura shuar "Péejchach ajasam Yus áujtsuk aya Yusa suntari shiir awajsatniuiti" Túramkuinkia anturkairap. Nu shuar mesekranam Wáinkiamun áujmatenak ántar nankaamantu Enentáimtumainiawai. Aya aentsti Enentáimian chichainiawai.</VERS>
      <VERS vnumber="19">Tuma ásar Krístujai tsaninkiar wekainiatsui. Kristu Ashí akupin asa ni shuarin Yúsnan Jintintiá shiir tsakarat tusa pénker Wáiniui. Nu arantcha Ashí ápateak Yus wakerana aintsan chikichik awajeawai.</VERS>
      <VERS vnumber="20">Atumsha Krístujai jaka asarum aya aentsti Enentáimtai ikiukniuitrume. Nuikia urukamtai ju nunkanmaya ana nu tuke Páchiarum? Nii tuinia nu umirkashtiniaiti.</VERS>
      <VERS vnumber="21">"Ju antinchatniuiti, tuiniawai. Ju Yúashtiniaiti. Tura ju achikchatniuiti" tuiniawai.</VERS>
      <VERS vnumber="22">Nusha Warí, takasam amuukashtatuak? Kame áyatik aents akupkamu ainiawai.</VERS>
      <VERS vnumber="23">Shuar nu akupkamu umiiniak Yúsnan ti nékaitjai tura Yus shiir Enentáimturui tu Enentáimtumainiawai. Nu arantcha péejchach ajasan winia ayashrun ti Asutiájai tu Enentáimtumainiawai. Túrasha ayash wakeramunka nupeteatsui.</VERS>
    </CHAPTER>
    <CHAPTER cnumber="3">
      <VERS vnumber="1"> Nuikia Krístujai nantakin asarum nayaimpinmaya írunna nu wakeruktarum. Nui Kristu pujawai Yusa Untsuuríni.</VERS>
      <VERS vnumber="2">Ju nunkanam ana nu Enentáimtsuk aya nayaimpinmaya ana nu Enentáimtustarum.</VERS>
      <VERS vnumber="3">Atumsha Krístujai tsaninkrum jakamarme. Tuma asarum Krístujai tsaninkrum Yusjai iwiaaku pujarme.</VERS>
      <VERS vnumber="4">Krístukete ii iwiaakmari. Nii nayaimpinmaya wantinkiuisha atumsha Niijiai métek wantinkiattarme. Tura Niijiai métek ti penker átatrume.</VERS>
      <VERS vnumber="5"> Tuma asamtai ju nunkanmaya ana nu ajakratniua aintsarum iniaisatarum. Tsanirmatniusha, Tunáa wakeruktincha, tura takakna nujai nankaamas wakeruktincha ántar-yus tikishmatratniua aintsan asamtai iniaisatarum.</VERS>
      <VERS vnumber="6">Shuar Yúsan umirtsuk aya nuna Túrin ásarmatai Yus niin kajerak ti Asutiáttawai.</VERS>
      <VERS vnumber="7">Atumsha Núnisrumek Túriniuyarme.</VERS>
      <VERS vnumber="8"> Tura yamaikia jusha iniaisatarum: kajektincha, yajauch wakeruktincha, yajauch Túratniusha, katsekmaktincha, yajauch chicham chichastincha, mash iniaisatarum.</VERS>
      <VERS vnumber="9">Yus-shuar ajasrum yaunchu Enentáimtairam iniaisamarme. Tura yaunchu Túrutairmesha iniaisaitrume. Tuma asarum nuamtak tsanumprunairairap tura Wáitruawairap.</VERS>
      <VERS vnumber="10">Yaunchu enentai, Pushí mamuru aiktinia aintsarum, iniaisaitrume. Núnisrum yamaram Enentái, shiir Pushí entsartinia aintsarmek, wekasaitrume. Tura Yus nu yamaram Enentáin najana asa Ashí tsawant pujurtawai nuna nankaamas Niijiai métek shiir Atí tusa. Túramtai Yus ti penker nekaki wéaji.</VERS>
      <VERS vnumber="11">Krístuka Ashí írunna nujai nankaamas ashiyaiti. Niiniun pujurui. Tuma asamtai Ashí ni shuari Enentáin Pujá asamtai Nusháa Enentáimtunairchatin ainiawai. Kriaku-shuarsha tura Israer-shuarsha, tsupirnakusha tura tsupirnakchasha, apachcha tura yajaya shuarsha, takarin ainia nusha tura ankant ainia nusha, Kristu Ashí ni Enentáin pujakui Nusháa Enentáimtunairchatniuiti.</VERS>
      <VERS vnumber="12"> Yus atumin anenmak Niiniu arti tusa achirmakmarme. Túrutma asamtai jujai shiir iwiarmampratniua aintsarum tuke Túrin atarum: waitnenkartin, shiir awajkartin, péejchach átin, émtin áchatin, tura katsuntin átin.</VERS>
      <VERS vnumber="13">Kristu Atumí tunaarin tsankuramia Núnisrumek nuamtak Tsankúrnáiratarum. Chíkich yajauch awajtamkuisha shiir katsuntram yapajniaitsuk Tsankúrnáiratarum.</VERS>
      <VERS vnumber="14">Tura Ashí nankaamas anenaitiarum. Túrakrumka chikichik ajasrum mash pénker Túrattarme.</VERS>
      <VERS vnumber="15">Kame chikichik ayashtinia aintsarum ajastarum tusa Yus ni shuari ajasat tusa achirmakmarme. Tuma asamtai Yusa shiiri Atumí Enentáin pujurtamsati. Nujai Yus yuminsatarum.</VERS>
      <VERS vnumber="16">Kristu shiir chichame Atumí Enentáin piakti. Nekas naka Enentáimprarum jintinniaiyarum mai Ikiakánai ajatarum. Yus kanta Kantamárum tuke Enentáijiai Yus yuminsarum shiir awajsatarum.</VERS>
      <VERS vnumber="17">Tura takaakmesha, chichaakmesha, kame Ashí Túramna nuka Jesukrístu shiir awajsataj tusam ni kakarmarijiain Túrata. Túrakum Krístujai Yus Apa yuminsata.</VERS>
      <VERS vnumber="18"> Nuwatiram, Atumí aishri umirkatarum Uunt Yus nuna wakerakui.</VERS>
      <VERS vnumber="19">Aishmantiram, Atumí nuwé aneatarum. Atumí nuwejai kajernaikiairap.</VERS>
      <VERS vnumber="20">Uchitiram, ame apa nukusha tuke umirkatarum. Nu Túrakrum Yus shiir Enentáimtiksattarme.</VERS>
      <VERS vnumber="21">Uchirtintiram, Atumí uchiri ti kakantrairap. Ti kakanteamka uchisha ti kuntuts pujus pénker wekasatniun nakitchanpiash. Nu Túrunawain tusarum ántrarum Atumí uchiri kakantrairap.</VERS>
      <VERS vnumber="22">Takarniutiram, Atumí uuntri shiir umirkatarum. Ju nunkanmaya uuntri ain aya nii iimkiui shiir Enentáimturati tusarum takaschatniuitrume. Antsu Yus Enentáimtakrum tuke pénker takastiniaitrume.</VERS>
      <VERS vnumber="23">Ashí Túramna nu asump Enentáijiai takakmasta. Aya aentsuk Yáintinia aintsachu antsu nayaimpinmaya Uuntrum Yayá aitkiasrum takastarum.</VERS>
      <VERS vnumber="24">Ame Uuntrum Kristu asa nayaimpiniam Ashí shiir takustinian tsankatramkattawai.</VERS>
      <VERS vnumber="25">Antsu Tunáa Túrin ni yajauch Túramujai métek Akinkiáttawai. Yus Ashí aentsun métek iyawai.</VERS>
    </CHAPTER>
    <CHAPTER cnumber="4">
      <VERS vnumber="1"> Uunttirmesha, Atumí Uuntri atumin Wáiniuk nayaimpiniam pujatsuk. Tuma asamtai Atumí Yáinma jiatsuk pénker iniartiniaitrume.</VERS>
      <VERS vnumber="2"> Yus áujkuram Nii yuminsarum asummiarum iniaitsuk áujsatarum.</VERS>
      <VERS vnumber="3">Incha Yus áujtustarum. Kristu-chicham yaunchu nekaachman Yamái étserkun sepunam pujajai. Tuma asamtai nuna shiir ankant etserkat tusarum áujtursatarum.</VERS>
      <VERS vnumber="4">Tura wi paant etserkatniuitiaj Núnisan etserkat tusarum áujtursatarum.</VERS>
      <VERS vnumber="5"> Yus-shuarchajai shiir Túratarum Yus-Chichaman yajauch Enentáimturarain. Kakaram ajasrum tsawant ántrarum iniankasairap.</VERS>
      <VERS vnumber="6">Ti shiir chichamtin átiniaitrume tura Anturújamin átiniaitrume. Núnisrum Chíkich Chíkich Yus-chicham paant ujaktin nekaattarme.</VERS>
      <VERS vnumber="7"> Ii aneamu yachi Tíkikiu Ashí Wínian ujatmaktatrume. Niisha wijiai métek Yúsnan pimpitsuk ti penker takasuiti.</VERS>
      <VERS vnumber="8">Nu asamtai ii jui pujajnia nuna ujatmak ikiantamprarat tusan akuptajrume.</VERS>
      <VERS vnumber="9">Núnisan ii aneamu yachi Unisemu niijiai winiawai. Niisha atum wéeaiti, tura Yusjai shiir wekaawai. Nu shuar Ashí jui Túrunamun ujatmaktatrume.</VERS>
      <VERS vnumber="10">Aristarku wi sepunam tsaninkia pujamur amikmaatmarme. Núnisan Markus, Pirnapí Kaná yachia nu, amikmaatmawai. Niisha nui jeamtai antukmarum Núnisrum pénker Wáinkiatarum.</VERS>
      <VERS vnumber="11">Justu Jesus Náartin amikmaatmarme. Júchik ainiawai Rúmanmaya Israer-shuar winia Yúsnan etserkatin atutkaru ainia nu. Túmainiak ti shiir ayamtikruiniawai.</VERS>
      <VERS vnumber="12">Epaprassha, atum Weeá, Krístunun etserin asa atumin amikmaatmarme. Niisha Ashí tsawant Yúsan áujeak Yusjai kakaarum tuke shiir Yus wakera nu Túrak tusa seatramprume.</VERS>
      <VERS vnumber="13">Wisha Epapras atumin ti Enentáimturman nékajai. Núnisan Rautiséanmaya shuarnasha tura Iarapurisnumia shuarnasha ti Páchiniawai.</VERS>
      <VERS vnumber="14">Rukas, aneamu Tsuákratin, Núnisan Témassha amikmaatmarme.</VERS>
      <VERS vnumber="15">Tura Rautiséanam pujuinia Nú Yus-shuarsha amikmaatruatarum. Núnisan Nímpiassha tura ni jeen irunainia Nú Yus-shuarsha amikmaatruatarum.</VERS>
      <VERS vnumber="16">Atum ju Papí áujsarum umikrum Rautiséanmasha Nuyá Yus-shuar áujsarti tusarum akupkatarum. Tura atumsha Núnisan Rautiséanmaya Papí Támatai atumsha áujsatarum.</VERS>
      <VERS vnumber="17">Tura ju Arkipiu titiarum: "Ii Uuntri Jesus ni takatrin suramsa nu pénker umikta" tawai, titiarum.</VERS>
      <VERS vnumber="18">Wi, Papru, winia uwejrujai Júchiniak aatkun amikmaajrume. Sepunam pujajna ju Enentáimturatarum. Yus shiir yainmakarti. Nuke Atí.</VERS>
    </CHAPTER>
  </BIBLEBOOK>
  <BIBLEBOOK bname="1 Thessalonicher" bnumber="52" bsname="1Thes">
    <CHAPTER cnumber="1">
      <VERS vnumber="1"> Wikia Pápruitjai. Wisha Serpanujai tura Timiutéujai Tisarúnikianmaya Yus-shuar ajasuitrumna nuna aatjarme. Atumsha Yus-shuar asarum Apa Yúsnaitrume, tura Uunt Jesukrístunuitrume. Ii Apari Yus, tura ii Uuntri Jesukrístu waitnentrama ásarmatai, ti shiir imiatkinchanum pujustarum, tu wakerajrume.</VERS>
      <VERS vnumber="2"> Iisha Yus áujkurkia atumniasha tuke Enentáimtusar Yus shiir yuminsaji.</VERS>
      <VERS vnumber="3">Atumsha Yus nekas Enentáimtakrum umirkarumna nu nékaji. Núnisrumek, Yus aneakrum takaarme. Tura Jesukrístu Tatí tusarum tuke tsawant Nákarme. Nu neka asar, ii Apari Yus áujkur, nusha Ashí Enentáimsar áujtajrume.</VERS>
      <VERS vnumber="4">Yatsurú, Yus anenmarme. Anenma asa Winia arti tusa achirmakurmena nusha nékaji.</VERS>
      <VERS vnumber="5">Enentáimpratarum. Iisha Yúsai Uwempratin Chicham atumin ujakmajnia nusha aya Chíchamjain Tíchamji. Antsu Nú arant, nu chicham nekasaiti tusar Yusa Wakaní kakarmarijiai Tímiaji. Tura átum pénker matsamsarat tusar atumjai pujusar shiir iruntrar wekasarmiaji. Nusha paant nékarme.</VERS>
      <VERS vnumber="6"> Atumsha yamaikia íksarmek ii Túramiaj nu, tura ii Uuntri Jesukrístu Túramia nu Túrarme. Itiurchat ain Yus-Chicham umikiurme. Tura Wáitiayatrumek Yusa Wakani shiir Enentáimtikramkui warasrum pujarme.</VERS>
      <VERS vnumber="7">Nu Túrakrum Ashí Masetúnia tura Akaya nunkanmaya Yus-shuarsha shiir wekasatin jintintiarme.</VERS>
      <VERS vnumber="8">Tuma asarum Uunt Yusa chichame ti ipiamparurme. Tuma asamtai Masetúnia tura Akaya nunkanmaya shuar nuna nékainiawai. Tura Nú nankaamas Yus nekas umirkarmena nuna Ashí aents nékainiawai. Nuna nékainia ásar ii étserman atsumainiatsui.</VERS>
      <VERS vnumber="9">Antsu átum iin pénker itiaamun nii íksan ujatmainiaji. Tura nuyasha ántar-yus Enentáimtustin iniaisarum nekas iwiaaku Yus nekas Enentáimtusrum umirkarumna nunasha ujatmainiaji.</VERS>
      <VERS vnumber="10">Tura nuyasha Yusa Uchiri Jesus jakamunmayan Yus iniantkimia nu, nayaimpinimaya Tatí tusarum átum Nákamuncha ujatmainiaji. Iis, Jesus Nínkiti Yusa Kajetáiri tsawantri jeattana Nuyá uwemtikrampratin.</VERS>
    </CHAPTER>
    <CHAPTER cnumber="2">
      <VERS vnumber="1"> Atumsha nékarme, Yatsurú, iisha ántrar Atumíin jeachmaji.</VERS>
      <VERS vnumber="2">Antsu itiurchat Wáinkiaitiatar arantutsuk shiir Uwempratin Chichaman ujakmajrume. Iis, nuik Jiripius péprunam incha katsekramkarmiaji. Tura Nú arant, ti itiurchat Wáinkiamiajai. Túmaitiatan Yus Yáintkiui Yusa chichamen ujakmajrume. Nuka atumsha ti penker nékarme.</VERS>
      <VERS vnumber="3">Warí, iisha Yus-Chicham atumin ujakmiaj nu nekasauyi. Tura yajauch Enentáimsan, anankatjarum tusan Tíchamjarme.</VERS>
      <VERS vnumber="4">Antsu Yus iin pénker enentaimturmas Uwempratin Chicham etserkatarum tusa akatrampramiaji. Tuma asamtai Núnisrik étsereaji. Túrasha aya aents waramtiksatai tusar étsertsuji. Antsu Ninki Yúsak ii Enentáin nekartamin asamtai, shiir Enentáimtiksataitsar Túraji.</VERS>
      <VERS vnumber="5">Atumka nékarme, penkesha Shíirmach chichasan anankachjarme. Nuyasha, kuit achiktai tusar ántrar chichaschamji. Núnaka Yus nékawai.</VERS>
      <VERS vnumber="6">Iisha Kristu akatramurintji. Tuma asar ni kakarmarijiai akupkatin takakuji. Páchitsuk Túramniauji. Túrasha waantu ajastaj Tíchamji. Nuyá atumsha tura chikichcha iin waantu awajtamsataj Tákuisha iikia nakitmiaji.</VERS>
      <VERS vnumber="7"> Antsu uchi Kuírchin ni Nukurí pénker iis tsakatmana aintsarik iikia atumniaka shiir iismajrume.</VERS>
      <VERS vnumber="8">Iisha ti shiir aneajrume. Tuma asar Yus-Chicham ujaktai tusar ti wakerukmaji. Tura aya ujakar iniaisatin wakerukchamji. Antsu ii Jákatniuitkiursha iniaisachaaji, Atumín ti anea asar~i.</VERS>
      <VERS vnumber="9">Yatsurú, ii atsumaj nu sumarmaktai tusar kakaram takakmasmaj nu kajinmatkintrumek? Atsá. Nékarme. Iis, Yus-Chicham étserkur, tsawaisha Káshisha takasmiaji. Nusha, akirkata, tiij tusar takakmasmiaji.</VERS>
      <VERS vnumber="10">Yatsurú, atumjai pujumiaj nui iisha Yus wakerana nu Túrimiaji, tura yajauch Túrutsuk shiir wekasamiaji. Nujai incha chikichkisha yajauch chichartamkatniusha atsumiayi. Nuka atumsha nékarme tura Nú arant Yus nékawai.</VERS>
      <VERS vnumber="11">Tura atumniasha ankant ankant Yúsnum Ikiakármajrumna nu nékarme. Tura uchin ni apari átsankeana Nútiksarik shiir Enentáimtikramajrumna nusha nékarme.</VERS>
      <VERS vnumber="12">Tura Yúsjai shiir wekasatarum Tímiajrume. Yus nankaamas uunt asa Ashí akupeawai. Tura Yus-shuaraitrumna nuna, Winin pachiinkiarat tusa, Yus untsurmarme. Yus untsurma asamtai Níiniuitrume. Niiniu asarum Yusa uchiria Núnisrumek wekasatniuitrume.</VERS>
      <VERS vnumber="13"> Yus-Chicham ii étserma antukrum, aya aentsnumianchaiti Tímiarme. Yúsnumiaiti Tímiarme. Nu tiniu asarum umirkamarme. Kame nekas Tárume. Ii étserjinia nu nekas Yusa chichamente. Atum nu chicham umirka asakrumin, Atumí Enentáin kakaram ajastinian amaawai, Yus-Chicham asa. Atum Yus-Chicham umirkaru asakrumin iisha tuke tsawant Yus Yúminkiaji.</VERS>
      <VERS vnumber="14">Yatsurú, ju nekaatarum. Aya atumek Wáitiatsrume. Ashí Jutía nunkanam Israer-shuar, ni shuarinketiat, Yus-shuaran Wáitkiascharmakia. Iis, Yus-shuaran Kristu Jesusan umirkaru ásarmatai Wáitkiasarmiayi. Yamaikia atumniasha Atumí Shuárin Wáitkiarmainiawai. Nujai Jutía nunkanmaya Yus-shuarjai métekrak ajasurme.</VERS>
      <VERS vnumber="15">Niisha Israer-shuaraitiatan Yus-Chichaman etserin armia nuna nuamtaketiat Máawarmiayi. Tura Nú Weeák Uunt Jesusnasha Máawarmiayi. Tura incha aa jiiki akuptamkarmiaji. Maaj, niisha Yúsan shiir Enentáimtikiainiatsui. Tura Núnisan Ashí aentsun kajerainiawai.</VERS>
      <VERS vnumber="16">Warí, Israer-shuarcha Uwempratin Chicham ujaktaj Tákurnisha niisha suritramainiaji. Nuna Túruiniak yaunchu tunaan Túriarmia Nújainkia nankaamas yamaikia Túrawarai. Pai, Túrasha yamaikia Yusa kajetairii Imiá tsuumai ana nui pujusarai.</VERS>
      <VERS vnumber="17"> Iisha, yatsuru, ishichik tsawant atumiiya kanakir jeachat pujayatrik, atumjaisha Wáinniaiyachiatrik tuke ii Enentáinkia Enentáimtimjiarme. Tuma asar ataksha atumin iistai tusar ti wakerimji.</VERS>
      <VERS vnumber="18">Nekas winitiaitsar wakerimji. Imia Wíkisha winitniun ti nukap Enentáimsamjai. Tura iwianchi uuntri Satanás tuke nuna suritrammiaji.</VERS>
      <VERS vnumber="19">
      </VERS>
      <VERS vnumber="20">Atumsha shiir wekasa asakrumin iisha ti shiir Enentáimsar waraaji. Nu tuma asar Uunt Jesukrístu Tátintri shiir Enentáimsar Nákaji. Nii Támatai Imiá warastatji. Atumin Yus-shuar awajsa asar, Nii Támatai atumsha iijiai Jesus shiir inkiuntatji. Tuma asamtai nu Enentáimsar tawasap achiktinia aintsar waraaji.</VERS>
    </CHAPTER>
    <CHAPTER cnumber="3">
      <VERS vnumber="1">
      </VERS>
      <VERS vnumber="2">Iisha ataksha atumin iistaitsar ti wakerimji. Tura tujintiakur iikia Atenas péprunam Juákur ii yachi Timiutéu atumin iirmainiarat tusar akupkatai, timiaji. Iisha Kristui Uwempratin Chicham etsermiaj nui, Timiutéuka iijiai métek takasuiti. Tuma asa niisha Yusa takatrin Takáa asa atumniasha Yusai kakartarum turamarti tusar akupkamji.</VERS>
      <VERS vnumber="3">Tura Nú arant, itiurchatan Wáiniuk iniaisarain tusa Ikiakátmararti tusar Timiutéu akupkamji. Yatsurú, átumka nékarme, Ashí Yus-shuaraitjinia nuka Páchitsuk Wáitsatniuitji. Iis, tuma asamtai atumsha ti nekas itiurchatnum pujarme, Yus-Chicham umirka asarum.</VERS>
      <VERS vnumber="4">Iimiatarum, atumjai nuik tuke pujumjinia nui "iisha Wáitsartatji" Tíchamkajrum. Iis, Túrunachaik. Nuka nékarme.</VERS>
      <VERS vnumber="5">Tura atumin íwianch tunaanum ajunmarchariash tusan, wisha Kúntuts Enentáimsamiajai. Tura ántrar takaschajiash tu Enentáimsamiajai. Tuma asamtai nekaataj tusan ti wakerakun, wisha ti nukap tsawant Nákaschamiajai. Antsu Wárik Timiutéun akupkamiajai. Yúsjai pénkerash wekainia tusan, "nu inintrusam ikiuuta" timiajai.</VERS>
      <VERS vnumber="6"> Tura yamaikia Timiutéu Tisarúnikianmaya waketki tayi. Niisha taa, átum Yus aneakrum shiir Enentáimtamuncha ujatmaji. Tura átum iin anenma asarum tuke Enentáimsar pujamuncha tura ii atumin iistaitsar wakerajnia Núnisrumek atumsha incha iirmaitiai tusarum wakeramuncha Timiutéu ujatmaji.</VERS>
      <VERS vnumber="7">Tuma asamtai, yatsuru, Ashí itiurchat tura Wáitsatin Wáiniatrik átum Yus shiir Enentáimta asakrumin iisha shiir Enentáimji.</VERS>
      <VERS vnumber="8">Atumsha Yúsjai tariara Weká asakrumin, shuar jaa pénker ajas Enentái chinkiana aintsarik Enentáimji.</VERS>
      <VERS vnumber="9">Yus pénker umirka asakrumin, iisha shiir waraaji. Warasu asar ii Yusri ti Yúminkiaji.</VERS>
      <VERS vnumber="10">Incha Yus akuptamkurninkia atumiin Tímiajaik jeartiai tusar wakeraji. Túrar Yusna nekaatin mash nékatsrum nu jintintiatai tusar tuke ti seaji.</VERS>
      <VERS vnumber="11"> Atumiin weri iistinian ii Apari Yussha tura ii Uuntri Jesukrístusha iin Yáinmaktai tusar wakeraji.</VERS>
      <VERS vnumber="12">Atumin ii aneajnia Núnisan Yus atumniasha mai anenai ajatniun tura chikichcha aneastinian Enentáimtikramprartí. Tura Nú nukap anenkrattain Yus Amasartí tusar wakeraji.</VERS>
      <VERS vnumber="13">Yus Ikiakátmakui átum Tunáa Túrutsuk Yus umirkarum wekasatarum tusar ii Apari Yus seaji. Ii Uuntri Jesus Níiniurijiai winiak pénker wekaarmin tati tusar taji.</VERS>
    </CHAPTER>
    <CHAPTER cnumber="4">
      <VERS vnumber="1"> Iikia Uunt Jesus akupkamuitji. Tuma asar nu kakarmajai atumniasha ju Túratarum tusan akupeajrume. Atumsha iwiaaku pujarmena nui Yus shiir waramtiksatarum tura tuke pénker Túrukrum wetarum tusar seajrume. Iisha nuik atumin unuiniarmajrumna Nútiksarmek Túratarum.</VERS>
      <VERS vnumber="2">Uunt Jesusa akupeamurijiai tura nu kakarmajai atumniasha nuik unuiniarmajrumna nu átumka nékarme.</VERS>
      <VERS vnumber="3">Atumin Yus wakerutmarmena nu Júiti: "Shuar aya Winin sumama pujusat tusan chikichkinkesha shuar tsanirmaashti".</VERS>
      <VERS vnumber="4">
      </VERS>
      <VERS vnumber="5">Yus-shuarcha ainia nu, Yúsan nékainiachu ásar, aya ninki Enentáimtumasar aya ni ayashi wakeramunak umiktinian wakeruiniak nuwan Enentáimtuiniawai. Atumsha Núnisrumek Túrawairap. Antsu atumsha Atumí nuari pénker Enentáimtusrum shiir aneasrum ayastarum.</VERS>
      <VERS vnumber="6">Nú arant, amesha ame yatsum anankam ni nuari yajauch awajtusaip. Nu Túrakrumninkia ii Tímiajrumna Nútiksan Uunt Yus ti kakaram Asutiámawartatui.</VERS>
      <VERS vnumber="7">Warí, Yus incha pénkercha yajauch Túratarum turamchaitji. Antsu aya pénkerak Túratarum turamji.</VERS>
      <VERS vnumber="8">Tuma asamtai shuar ju chichaman nakitiakka aentsun nakitiatsui, antsu Yúsan nakitraiti. Tura nu Yussha ni Wakanin amaawiti tunaan Túrashtinian.</VERS>
      <VERS vnumber="9"> Tura yamaikia nuamtak Yus-shuar aneniastin ana nuna ti neka asakrumin aatrashtatjarme. Warí, imia Ninki Yus atumin mai anenai ajatniun jintintramawarmatai nékarme.</VERS>
      <VERS vnumber="10">Iis Nútiksarmek aneniatsrumek Ashí Masetúnianam matsatainia nujai. Túrasha, yatsuru, Atumí anenkrattairi Nú nukap ajasti tusan, seajrume.</VERS>
      <VERS vnumber="11">Yamaikia Tímiaj Nútiksarmek, yayauchin Túruinia nui wekatsuk, Chíkich shuarna pachittsuk, Atumí takatriin shiir ankant pujusrum Atumí uwejejain Takakmá pujutarum.</VERS>
      <VERS vnumber="12">Atum Táasairum tusan Tájarme. Túrakrumninkia atumniasha Chíkich shuar pénker Enentáimturmasartatui.</VERS>
      <VERS vnumber="13"> Yatsuru, Yus-shuarcha ni shuari jakamtai "atakka Wáinkiashtatjai" tusa ti kuntuts Enentáimainiawai. Tuma asamtai atumsha Nútiksarmek Kúntuts Enentáimsairum tusan juna Tájarme. Jákaru ainia nu urukawartinkit paant nekaatarum.</VERS>
      <VERS vnumber="14">Jesus Jákayat nantakchamkia. Núnisan Yus Jesusan iniantkin Niin umirkar Jákaru ainiana nunasha iniantkittiawai. Paant nékaji nusha.</VERS>
      <VERS vnumber="15">Tuma asamtai Yus-Chicham nekaprutamnia nuna atumniasha jintintiajrume. Iisha tuke iwiaaku pujarin Kristu Táakuisha Jákaru ainia nuka ikiuakur émkishtatji.</VERS>
      <VERS vnumber="16">Antsu Yus akupeakui, Yusa Suntarí uuntri untsumkui tura Yusa kachurin umpuarmatai Uunt Jesukrístu untsumuk Yus pujamunmaya tarattawai. Nuinkia Krístunu ajasar Jákaru ainiana nu iwiarsumunmaya nantakiartatui emka.</VERS>
      <VERS vnumber="17">Tura Nuyá iisha Yus-shuar tuke iwiaaku pujajnia nu Krístujai yuranminiam ajapén inkiunaikiartatji. Nuní Ashí nayaimpiniam ii Uuntri Jesukrístujai tuke iwiaaku pujusartatji.</VERS>
      <VERS vnumber="18">Tuma asamtai ju shiir chicham atumin ujakjana jujai mai Ikiakánai ajatarum.</VERS>
    </CHAPTER>
    <CHAPTER cnumber="5">
      <VERS vnumber="1"> Túrasha, yatsuru, ni Tátintri waritin tura Warí tsawantai, nuka aatratin atsumatsrume.</VERS>
      <VERS vnumber="2">Ni Tátintri Júnis átin nékarme. Kiritniunam Kasá shuar kasamkataj tusa Tátatna nu nekaachminiaiti. Núnisan Nákatsuk pujuiniai Uunt Kristu tsawantri jeattawai.</VERS>
      <VERS vnumber="3">Ashí shuar "Pai, yamaikia ti nekas shiir pénker pujuiniaji" tu matsatainiai, aya aneachma nunka mesertin tsawant jeattawai. Nuwa ajamtin aya aneachma jatema aintsan, nékachmanum átatui. Túmakui pisartin penké atsuttawai.</VERS>
      <VERS vnumber="4">Túrasha, yatsuru, átumka ujakmaitrume. Nu tsawant atumsha aneara pujarmin jeattawai. Atumsha aneara Pujá asakrumin Kasá aintsan Tarutrámashtatui.</VERS>
      <VERS vnumber="5">Enta, átumka Tsáapninium Wekáa asarum Yus-shuartirmeka nékaitrume. Iikia kiritniumianchuitji.</VERS>
      <VERS vnumber="6"> Nu tuma asar, Chíkich uruka Núnisrik, ii Enentáin kanartinia Núnisrik "Warí, winia itiurtawa" Tíchami. Antsu naka Enentáimsar anearmi.</VERS>
      <VERS vnumber="7">Iis, kashi kanarchatniukait. Tura nampeena nu kashi nampeenawai.</VERS>
      <VERS vnumber="8">Túrasha iikia shiir Tsáapninium wekainiaj nuka naka Enentáimprar tuke nampetsuk pujustiniaitji. Suntar ni nemasri anankruawain tusa anear wekasatniuiti. Tura iisha Núnisrik íwianch yajauch awajtamsaij tusar anearmi. Yus Enentáimtusar aneetniuitji. Tura Núnisrik iisha, ju nunkanmaya uwemprar Yúsai tuke pujustatji, tu Enentáimprar Wetái.</VERS>
      <VERS vnumber="9">Páantchakait. "Jinium wéchatniuitrume" Yus incha Túramji. Antsu ii Uuntri Jesukrístujai uwempratniun tsankatramkaitji.</VERS>
      <VERS vnumber="10">Niijiai métekrak iwiaaku ami tusa Jesukrístu iin jarutramkamiaji. Nu tuma asamtai iisha ii ayashijiai iwiaaku pujakrisha Niijiai iwiaakji, tura ii ayashijiai Jáakrisha Niijiai tuke iwiaakji.</VERS>
      <VERS vnumber="11"> Tuma asamtai tuke Túrarmena Núnisrumek, shiir Enentáimtiknaisarum mai Ikiakánai ajatarum.</VERS>
      <VERS vnumber="12">Yatsurú, juna seajrume. Atumjai pujuinia Nú shuar Yúsnan takakmainiakui shiir Enentáimtustarum. Jintintramuk chichartamainiakui umirkatarum.</VERS>
      <VERS vnumber="13">Yúsnan takainia ásarmatai ti pénker Enentáimtusrum aneestarum. Tura yajauch awajnaitsuk ti shiir nawamnaikiarum matsamsatarum.</VERS>
      <VERS vnumber="14">Tura junasha seajrume, yatsuru. Takastinian nakitiana nusha chicharkatarum. Tura yaweena nusha ataksha Enentáimtikrarum Ikiakártarum. Kakarmachu ana nusha Yáintarum. Tura Ashí shuarjai kajetsuk katsuntrarum wekasatarum.</VERS>
      <VERS vnumber="15">Aneartarum, yatsuru. Chíkich yajauch Túrutmamtai amesha Nútiksamek yapajkiaip. Antsu nuka Túrutsuk átumka mai pénker awajnai ajatarum. Tura Nú arant, Ashí nunkanmasha Ashí shuarsha Nútiksarmek Túratarum.</VERS>
      <VERS vnumber="16"> Tuke shiir warasrum pujustarum.</VERS>
      <VERS vnumber="17">Tuke tsawant iniaitsuk Yus áujsatarum.</VERS>
      <VERS vnumber="18">Pénker pujakmesha, itiurchat pujakmesha Ashí Warí Wáiniam nuisha Yus shiir yuminsatarum. Kristu Jesusai Yus-shuar ajasutiram nu Túratniun Yus wakerawai.</VERS>
      <VERS vnumber="19">Ji ikiajniaktinia Núnisan Yusa Wakaní Enentáimin keana nuka tunaajai téenmamtikiarum ikiajniakairap.</VERS>
      <VERS vnumber="20">Yus jintintrar akupkamu asa pénker chichaman etserainia nu nakitrairap.</VERS>
      <VERS vnumber="21">Ashí etserkamu ana nu nekasashit tusarum nekaatarum. Túrarum aya pénker ana nuke achiktarum.</VERS>
      <VERS vnumber="22">Ashí yajauch ana nuyanka kanaktiarum.</VERS>
      <VERS vnumber="23"> Yuska, imiatkinchanum wekasatin amaana nu, atumin takamtsuk shiir Awajtamsartí. Tura ii Uuntri Jesukrístu Táatsain, Atumí Wakaní Atumí enentai tura Atumí ayashisha mash métek tunaajainchu awajtamsati.</VERS>
      <VERS vnumber="24">Yus atumin untsurmakmarumna nu Tímianak uminiaiti. Nii tana nuna yawetsuk Túrattawai.</VERS>
      <VERS vnumber="25">Ashí yatsurtiram winiasha Yus áujtursatarum.</VERS>
      <VERS vnumber="26">Ashí Yus-shuar árum nu, amikmaaniatarum.</VERS>
      <VERS vnumber="27">Winia Uuntru Jesukrístu chichamejai juna Tájarme. Ju Papí Ashí Yus-shuar antukarti tusarum Ashí iruntramunam áujsatarum.</VERS>
      <VERS vnumber="28">Ii Uuntri Jesukrístu atumin Yáinmákartí. Nu Atí.</VERS>
    </CHAPTER>
  </BIBLEBOOK>
  <BIBLEBOOK bname="2 Thessalonicher" bnumber="53" bsname="2Thes">
    <CHAPTER cnumber="1">
      <VERS vnumber="1"> Wikia Pápruitjai. Wisha Serpanujai tura Timiutéujai iruntran atumin Tisarúnikianmaya Yus-shuar árumna nuna ju papin aatjarme. Atumsha ii Apari Yusna tura Uunt Jesukrístunu ajasuitrume.</VERS>
      <VERS vnumber="2">Tuma asakrumin ii Aparí Yus tura ii Uuntri Jesukrístusha waitnentrama ásarmatai Yáinmakar pénker awajtamsarat tusan wakerajrume.</VERS>
      <VERS vnumber="3">Yatsurú, átum pénker matsatu asakrumin iisha Yus tuke Yúminkiaji. Atumka Yus nekas Enentáimtustin Nú Núkap nekaakrum wéarme. Tura nuamtak aneniastincha Nú Núkap nékarme. Nu tuma asamtai Yus yuminsatniuitji.</VERS>
      <VERS vnumber="4">Atum Yus-shuar asakrumin Chíkich shuar atumin yajauch awajtamainiawai. Tura itiurchat wainiu asarum ti Wáitiarme. Nu tuma ain átumka katsuntearme, tuke Yus Enentáimta asarum. Nu tuma asakrumin, iisha Yus-shuar matsatainia nuka warasar ujainiaji.</VERS>
      <VERS vnumber="5"> "Yusa akupeamurin pachiinkiamniaitrume" Yus Túramprume. Nui pachiinkiataj tau asarum ju nunkanam Wáitiarme. Tura Wáitiakrumsha nuna nankaamas iwiarnaruitrume nui pachiinkiatin. Kame Nújainkia Yus atumin achirmak pénker Túraiti, nuka Páantaiti.</VERS>
      <VERS vnumber="6">Núnisan atumin Wáitkiarmainia nunasha Yus Tímiatrusan Wáitkiasartincha nekas pénkeraiti.</VERS>
      <VERS vnumber="7">Tura Wáitiarmena nusha Yus iijiaisha ayamtikramprartin pénkeraiti. Ii Uuntri Jesukrístu ji keana ímianisan kakaram suntarijiai nayaimpinmaya tara wantinkiamtai, nu tsawantai Yus ayampratniun suramsartatji.</VERS>
      <VERS vnumber="8">Tura Nú tsawantaisha Yúsan nékainiatsna Núnaka ii Uuntri Jesukrístu ti Asutiátajtsa Tátatui.</VERS>
      <VERS vnumber="9">Taa, nincha menkakatniunam akupkartatui. Chichaak "Wi pujajna Juyá akupeajrume" Títiatui. Tura winia ti kakarmar atsana nui akupeajrume, átum winia umirtukcha asakrumin" niin tiartatui.</VERS>
      <VERS vnumber="10">Kame Uunt Jesukrístu Tátin tsawantri jeamtai, ni shuari, ni Enentái pénker awajsaru ainia nu, ni Náarin shiir pachisartatui. Tura Yúsan umikiaru ásar, ti shiir Enentáimsar Jesukrístun iisartatui. Ii ujakmajrumna nu antukrum umirka asarum atumsha nui pachiinkiattarme.</VERS>
      <VERS vnumber="11"> Nu tuma asamtai ii Yusrin atumin tuke áujtajrume. Yus atumin achirmakuitrume. Nuinkia Yuska Atumí Enentáin takas Nii wakera nujai métek awajtamsati, taji. Yus umirka asarum pénker wekasataj tusarum wakerarme. Túrarum Yus Enentáimtusrum pénker Túratin wakerarme. Tura wakerarmena nu umiktin Yuska ni kakarmarijiai Yáintí, tu áujtaji.</VERS>
      <VERS vnumber="12">Atum pénker wekasa asakrumin Chíkich shuarsha ii Uuntri Jesukrístu Náarin nankaamantu Enentáimtusartatui. Nusha auka ii Yusri tura ii Uuntri Jesukrístu Waitnentáimturmasar pénker wekasatniun Yáinmakui Túrarme. Túramtai Chíkich shuar shiir Enentáimturmasartatui.</VERS>
    </CHAPTER>
    <CHAPTER cnumber="2">
      <VERS vnumber="1"> Tura, yatsuru, ii Uuntri Jesukrístu Tátatna nuna tura Niijiai inkiunaiktatjinia nunasha ujaktinian wakerajrume.</VERS>
      <VERS vnumber="2">Chíkich shuar anankramawar "Uunt Jesukrístu tsawantri jeayi" tu ujatmaktaj tusar wakeruiniawai. "Iimiarmaj nujai nékajai" turamainiakuisha, "Chícham étserman antukmaj nujai nékajai" turamainiakuisha, tura "Papru Papí aarmari nuna takui nékajai" turamainiakuisha, Páchim Enentáimprairap. Tura sapijmiakairap tusan seajrume.</VERS>
      <VERS vnumber="3"> Penké anannawairap. Nekaatarum. Nu tsawant jeatsain Yúsnumia kanaktin átatui. Tura Nú arant, Tuke Tunaarintin, emesnartatna nu wantinkiattawai.</VERS>
      <VERS vnumber="4">Niisha aya Wíniak Enentáimtursarat tusa wakerak, ántar-yusnasha tura nekas Yúsnasha shuar tikishmatrarain tusa ti nakitrattawai. Ninki ti nankaamantu Enentáimtumas, Yusa nuke ajas, Uunt Yusa Jeen Wayáa pujustatui. "Júiti Yus" shuar turutiarat tusa mash Túrittiawai.</VERS>
      <VERS vnumber="5">Yatsurtiram, wi atumjai pujakun nuna Ashí ujakmajrume. Nuka kajinmakniurmek?</VERS>
      <VERS vnumber="6">Yámaikikia, ni tsawantri jeatsain, Tuke Tunaarintin wantinkiain tusa surimia nu nékarme.</VERS>
      <VERS vnumber="7">Tunaasha yamaisha awai, tura paantcha. Túrasha tunaan surimia nu juramkitniuk taasai nu tunaaka paant átin.</VERS>
      <VERS vnumber="8">Nuinkia nu Tuke Tunaarintin wantinkiattawai. Tura Uunt Jesus ni wenejai Umpuí aun Máattawai. Tara ni wincharijiai nuna amuktatui.</VERS>
      <VERS vnumber="9">Nu Tuke Tunaarintin, iwianchi uuntri Satanás akupkam Tátatui. Ni kakarmari iniakmastaj tusa, aentsti Túrachminian Túrak anankawartatui.</VERS>
      <VERS vnumber="10">Jinium wémin ainia Nú shuaran Ashí Tunáa ana nujai anankawartatui. Nu shuar Yus-Chichaman nekas ana Núnaka nakitraru ásar uwemprachmin ainiawai.</VERS>
      <VERS vnumber="11">Iis, nekas ana nuna nakitia ásarmatai, ti ananmamawar wait-chichaman umirkarat tusa Yuska tsankatkattawai.</VERS>
      <VERS vnumber="12">Warí, niisha ni tunaarin wararainiak, nekas ana nuna nakitraru ásarmatai, Yuska "jinium wétatrume" tiartatui nuna.</VERS>
      <VERS vnumber="13"> Tura, yatsuru, Uunt Jesus aneamu árumna nu, iisha atumin Enentáimtusar ii Yusri yuminsaji. Atum nekas ana nuka umikiurme. Tuma asakrumin Yusa Wakaní Atumí Enentáin pénker awajtamsaitrume. Nu tuma asamtai Yámankamtaikniumia Yuska "átum uwempramniaitrume" Túramprume.</VERS>
      <VERS vnumber="14">Nu Túrunat tusa Yus wakerutmarme. Krístujai Uwempratin Chicham ii ujakjinia nujai Yus untsurmakmarme. II Uuntri Jesukrístu ti penker pujana nui pachiinkiamniuram tusan ujakmajrume, Nú chichaman.</VERS>
      <VERS vnumber="15">Wátsek, yatsuru, Yusjai katsuartarum. Yus-Chicham etserkamu antukurmena nu, tura wisha aaran akuptukjarmena nusha kajinmatkiirap.</VERS>
      <VERS vnumber="16"> Ii Uuntri Jesukrístusha tura ii Apari Yussha ti penker ásar incha anenmatsjik. Tura waitnentrama ásar incha shiir Enentáimtikramji. Tura Nú nankaamas ii tuke pénker pujustinian ikiurtamsaitji.</VERS>
      <VERS vnumber="17">Nu tuma asamtai, pénker chichastarum tusa, tura pénker takastarum tusa Jesukrístuka shiir Enentáimtikramar Ikiakátmarartí.</VERS>
    </CHAPTER>
    <CHAPTER cnumber="3">
      <VERS vnumber="1"> Nuyá, Yatsurú, Yusa chichame shiir Pampartí tusarum Yus áujtursatarum. Atum Yus-Chicham wakerukmarmena aintsan Ashí nunkanam Wakerukartí tusarum Yus seatarum.</VERS>
      <VERS vnumber="2">Tura yajauch shuar, pénker ana nuna ti nakitiainia nu, incha yajauch Awajtamsachartí tusarum Yus áujkartustarum. Kame Chíkich aents Yúsan umirkacharu ainiawai.</VERS>
      <VERS vnumber="3">Túrasha Uunt Jesusak atumin iniaitsuk Wáitmaktatrume. Tura atumin Ikiakátmartatrume. Tura íwianch anankramataj takui Kíishturmaktatrume.</VERS>
      <VERS vnumber="4">Kame Yus atumin yainmaktatrume, taji. Ii Tájinia nu Yamái Umíarme. Tura tuke umirkattarme. Nusha nekaar shiir Enentáimji.</VERS>
      <VERS vnumber="5">Uunt Yus Yainmakartí ni anenkrattairin nekaatniun. Kristu itiurchatan katsuntramia Núnisan atumniasha katsuntratniun Yus Yainmaktí.</VERS>
      <VERS vnumber="6"> Yatsurtiram, antuktarum. Ii Uuntri Jesukrístu chichamejai ju taji: "Nuyá Yus-shuar wi jintintramun nakitiak aya wékana nu ikiuktiarum."</VERS>
      <VERS vnumber="7">
      </VERS>
      <VERS vnumber="8">Ii Túrajnia Núnisrumek Túratin nékarme. Júiti: atumjai pujusmaj nui tuke takakmasmiaji. Atumí yurumkari iisha akikmakar yurummiaji. Atumjai itiurchat áchatí tusar tsawaisha Káshisha tuke takakmasmiaji.</VERS>
      <VERS vnumber="9">Kame iisha, Kristu akatramu asar "Yáintkiatarum" Tíminiuji; Túrasha nu Tútsuk, ii Túrajnia Núnisrumek Túratin nekaatarum tusar, iisha tuke tsawant takaamiaji.</VERS>
      <VERS vnumber="10">Warí, atumjai pujumiaj nui "Takastinian nakitiana nuka Yurumáshti" Tíchamkaj~i.</VERS>
      <VERS vnumber="11">Iis, atumiinia Weeá, Nánkamas Enentáimiainiak tura Nánkamas Túruiniak penké takatsuk pujuiniawai, Túramainiaji.</VERS>
      <VERS vnumber="12">Nú Shuáran ii Uuntri Jesukrístu chichamejai "Tákamtak shiir Takakmasartí" tajai.</VERS>
      <VERS vnumber="13">Yatsurtiram, yawetsuk shiir Túratarum.</VERS>
      <VERS vnumber="14">Ju papinium ii Tájinia nuna, shuar umiktinian nakitiakuinkia "umichuiti" Tákuram, ni natsarat tusarum ikiuktiarum.</VERS>
      <VERS vnumber="15">Túrasha "Yus-shuara nemasrinti" tiip. Ayatik jintintrata, tura Yúsai Enentáimtikrata, ame nekas yatsumea aitkiasmek.</VERS>
      <VERS vnumber="16"> Uunt Yuska, imiatkichu Enentái susamniaiti. Jú Yus, itiurchatnum pujarminin atumin tuke imiatkichu Enentáimtikramsarti. Uunt Yuska atumin pujurtamsarti, tajai.</VERS>
      <VERS vnumber="17">Jui wi Papru juna aajai. Wi papin akupeaj nui Júnisnak winia Náarun aaran apujeajai, Wíniaiti tusan.</VERS>
      <VERS vnumber="18">Ii Uuntri Jesukrístu atumin Ashí yainmakarat tusan wakerajrume. Nu Atí.</VERS>
    </CHAPTER>
  </BIBLEBOOK>
  <BIBLEBOOK bname="1 Timotheus" bnumber="54" bsname="1Tim">
    <CHAPTER cnumber="1">
      <VERS vnumber="1"> Wi Papru Jesukrístu akatramurintjai. Iin uwemtikkiartin Yussha tura ii Uuntri Jesukrístusha winia akuptuku ainiawai. Jesukrístujai métek ti shiir ajastai tusar Nákaji.</VERS>
      <VERS vnumber="2">Timiutéu, ju papin aateajme. Wi ujakam Yus-shuar ajasu asam nekas winia uchirua ainkiaitme. Tuma asakmin Yus Apasha tura ii Uuntri Jesukrístusha ti anenma ásar waitnentramainiak imiatkinchanum ti shiir pujustinian yainmakarti.</VERS>
      <VERS vnumber="3">Masetúnia nunkanam wéakun "Ipisiu péprunam pujuuta" timiaj Núnisnak Tájame. Shuar nui wait-chichaman jintin ainia nu suritkiarta.</VERS>
      <VERS vnumber="4">Niisha Israer-shuara weatrin áujmatsamunak tura ni weatri naari ti Untsurí irurtinniak Yus-Chichamjai nankaamas Enentáimtuiniawai. Nunak áujmatsar tuke ántar tuiniawai. Nu Túramuka Yus Enentáimtusar Niin shiir umirkatniun Yáinmatsji. Tuma asamtai nusha Surítkiatá.</VERS>
      <VERS vnumber="5"> Yus-shuar tuke Enentáijiai Yúsan shiir Enentáimtusar tura Tunáa Túrutsuk aya pénkera nuna wakerukar anenkartin ajastin ainiawai. Núnisan pénker ajasat tusar Yus-Chicham étsereaji.</VERS>
      <VERS vnumber="6">Chíkich shuar juna iniaisar ántar chichaman áujmatainiawai.</VERS>
      <VERS vnumber="7">Yúsnan nékachiat "jintinniuitjai" tuiniawai. Tura unuiniainia nuna nékainiatsui.</VERS>
      <VERS vnumber="8">Yus wakeramun nekaatin tura tunaan suritkiatin akupkamuka nekas pénkeraiti. Nu paant nékaji.</VERS>
      <VERS vnumber="9">Kame akupniuka pénker shuaran itit awajsatniun akupenatsui. Antsu yajauch shuar juna Túrin ainia nuna itit awajsatniun akupenawai: Tunáa shuarnasha, umichuncha, Yúsnasha tura Ashí Yúsnancha nakitiainia nunasha, Aparín Máinniasha, Nukurín Máinniasha, kame mankartinniasha,</VERS>
      <VERS vnumber="10">nuwancha tura aishmannasha tsanirma ainia nunasha, shuaran kasamak juu ainia nunasha, Wáitrinniasha, tsanumniuncha, Ashí nuna itit awajsatniun akupenawai. Kame Ashí pénkercha nuna iwiaratniun akupenawai.</VERS>
      <VERS vnumber="11">Núnisan tawai ti shiir uwempratin chicham Yus suramsamajnia nu. Nu chichamnaka etserkatniun Yus pénker asa tsankatrukuiti.</VERS>
      <VERS vnumber="12"> Ii Uuntri Jesukrístu shiir Enentáimturu asa Níiniun etserturkat tusa kakarman surusuiti. Túruta asamtai Yúminkiajai.</VERS>
      <VERS vnumber="13">Wi Yúsan Imiá yajauch chicharniuyajai. Yus-shuarnasha aintrarmiajai. Yusnasha katsekniuyajai. Túrin ain Yus winia waitnentrurmiayi. Kame Jesuska Yus Anaikiamun nékachu asan wi Túramu yajauchiiti tu Enentáimchauyajai.</VERS>
      <VERS vnumber="14">Tura ii Uuntri Jesukrístu ti nekas waitnentrurmiayi. Tura Jesukrístujai tsaninkia pujakui Yus nekas Enentáimtustinniasha tura anenkartin ajastinniasha surusuiti.</VERS>
      <VERS vnumber="15">Ju chicham ti nekasaiti. Tunáa Shuáran uwemtikrataj tusa Jesukrístu ju nunkanam taramiayi. Nunasha Ashí shuar nekaatin ainiawai. Tura wikia Ashí shuarjai nankaamas Tunáan Túriniaitjai.</VERS>
      <VERS vnumber="16">Ti Tunáa ain Jesukrístu ti anenkartin ana nu paant nekanati tusa Yus winia waitnentrurmiayi Tuma asamtai Chíkich shuar, wijiai métek, Yúsan nekas Enentáimtusar Niijiai tuke iwiaaku pujusartatui.</VERS>
      <VERS vnumber="17">Yus tuke jacha asa tuke iniaitsuk akupniuiti. Wáinchataitiat Imiá nankaamas nékaiti. imia Ninki Yúsaiti. Tuma asamtai imia Ninki tuke iniaitsuk ti shiir awajsatniuiti. Núnisan tuke Atí.</VERS>
      <VERS vnumber="18"> Uchiru, Timiutéu, Yáunchuya Yus-shuar ámin "Ju shuar pénkeran Túrattawai" Túramarmia Nútiksam yamaikia kakaram Ajástá. Nii timia Enentáimsam suntara aintsam Yúsna kakaram takastin asumprurta. Nuna Tájame. Tura Yus tuke nekas Enentáimtusam tura tunaan Túrawaij tusam anearam Túrata.</VERS>
      <VERS vnumber="19">Chíkich shuar tunaajai anearcharu ásar Yúsan ikiukiarmai.</VERS>
      <VERS vnumber="20">Iminíusha tura Arejántrusha Núnisan Yúsan ikiukiarmatai uunt iwianchnium surukarmajai. Nujai Yúsan ti yajauch chicharsacharat tusan Túraitjai.</VERS>
    </CHAPTER>
    <CHAPTER cnumber="2">
      <VERS vnumber="1"> Wátsek, emka seajrume Yus áujeakum Yus yuminsam Ashí shuar yainkiat tusam áujtusarta.</VERS>
      <VERS vnumber="2">Imiatkinchanum pujusar Yusjaisha tura aentsjaisha shiir Túratai tusar tura Ashí akupin ainia nusha pénker akupkarat tusar Yus áujtustiniaitji.</VERS>
      <VERS vnumber="3">Aitkiasar seatin pénker asamtai, uwemtikramajnia Nú Yus wakerawai.</VERS>
      <VERS vnumber="4">Ashí shuar nekas chichaman nekaawar uwemprarat tusar wakerawai Yus.</VERS>
      <VERS vnumber="5">Aya chikichik Yus awai. Tura Jesukrístu aents ajas Yusjai aentsun nawamnaimtikiartiniaiti.</VERS>
      <VERS vnumber="6">Ashí shuara tunaarin akikmatkataj tusa Jákatniunam Jesukrístu surumakmiayi. Tura tsawant jeamtai nu chicham Ashí shuarnum etsernaktiniuyi.</VERS>
      <VERS vnumber="7">Nuna Túratniun Yus winia akatar akuptukuiti. Israer-shuarcha nekas chichaman Enentáimtusarti tusa Yus akuptukmiayi. Krístunu asan Wáitrutsuk nekas tajai.</VERS>
      <VERS vnumber="8">Nu asamtai aishmankka kajetsuk yajauch tunaitsuk antsu pénker Enentáijiai uweje takuiniar Yúsan áujsarti.</VERS>
      <VERS vnumber="9">
      </VERS>
      <VERS vnumber="10">Núnisan Núwaka iwiarmamuk nekasmiancha pénker Enentáijiai entsararti. Chíkich shuar nu nuwan iis temashmarmarincha, Sháukríncha, kurimkiamuncha, iwiarmampramurincha Núnaka Enentáimtutsuk antsu ni pénker Túrunamun Enentáimtusarti. Núnisan áchatniukait nuwa Yús-shuar ainia nujai. Ni pénker Túramujai nekas shiir awajmamsashtinkiait.</VERS>
      <VERS vnumber="11">Núwaka takamtak pujusar umiiniak unuimiararti.</VERS>
      <VERS vnumber="12">Nuwanka Ashí iruntramunam unuiniartinniasha tura ni aishrin akupkatniuncha suritiajai. Antsu takamtak pujustiniaiti.</VERS>
      <VERS vnumber="13">Yus emka aishmankan Atankan najanamiayi. Nuyá nuwan Epan najanamiayi.</VERS>
      <VERS vnumber="14">Tura Yus timian umirkach Atanka anannachmiayi. Antsu Epa ananna asa tunaan Túramiayi.</VERS>
      <VERS vnumber="15">Túmaitiat jurertin asa, emesnartinniumia uwempraiti. Tura Yúsan nekas Enentáimtak anenkartiniaitiuk tura esetar Enentáimiuk pénker wekasatniuiti.</VERS>
    </CHAPTER>
    <CHAPTER cnumber="3">
      <VERS vnumber="1"> Shuar Yus-shuaran Wáinkiatniun wakerakka pénker takatan achikiuiti. Nuka nekasaiti.</VERS>
      <VERS vnumber="2">Tura Yus-shuaran Wáinin ajastinian wakerakka Chíkich shuar niin yajauch áujmattsachmin átiniaiti. Nuwá apatka áchatniuiti. Niisha pénker esetar Enentáimin naka wekasatniuiti. Iraran ni jeen ti shiir itiaatniuiti. Pénker jintinkratin átiniaiti.</VERS>
      <VERS vnumber="3">Nampechusha tura suiir Enentáimtichusha átiniaiti. Aya Kuítian ikiaunkatniun Enentáimtuschatniuiti. Antsu tsanka átiniaiti. Kajechusha átiniaiti. Chikichnancha wakerutkashtiniaiti.</VERS>
      <VERS vnumber="4">Ni shuarin shiir akupeakui ni Uchirísha umin tura shiir awajkartin ártiniaiti.</VERS>
      <VERS vnumber="5">Kame ni shuarin akupkachminiaitkiunka itiurak Yus-shuaran Wáinkiat?</VERS>
      <VERS vnumber="6">Yus-shuaran Wáinniuka yama Yus-shuar ajasu áchatniuiti. Túmaitkiunka ti nankaamantu Enentáimtumak iwianchjai métek tunaan Túrak sumamattawai.</VERS>
      <VERS vnumber="7">Yus-shuarchasha niin shiir Enentáimtustin ainiawai. Núnischaitkiuinkia niin yajauch chicharainiakui íwianch Wárik tunaanum ajuartatui.</VERS>
      <VERS vnumber="8"> Núnisan Yus-shuaran yaincha pénker asamtai Ashí shuar niin shiir Enentáimtustin ainiawai. Nii tana nuna Tímatrusan umin átiniaiti. Nampechu átiniaiti. Aya Kuítian ikiaunkatniun Enentáimtuschatniuiti.</VERS>
      <VERS vnumber="9">Yúsnan ti penker nekaatniuiti. Tura esetar Enentáimsatniuiti.</VERS>
      <VERS vnumber="10">Emka pénker iistiniaiti Nuyá pénker wekaakka Yus-shuaran yain átiniaiti.</VERS>
      <VERS vnumber="11">Nuwasha pénker asamtai Ashí shuarsha niin shiir Enentáimtustin ainiawai. Tsanumniuchu antsu esetar Enentáimiar nii chichaa ímiatrusan umin átiniaiti.</VERS>
      <VERS vnumber="12">Yus-shuaran yainkia nuwan apatkachu átiniaiti. Tura ni Uchiríncha ni shuarincha Ashí shiir akupin átiniaiti.</VERS>
      <VERS vnumber="13">Yus-shuaran yayak nekas pénker takaakka shiir Enentáimtusmin asa Páchitsuk Kristu Jesus Enentáimtamun arantsuk etserkamniaiti.</VERS>
      <VERS vnumber="14">
      </VERS>
      <VERS vnumber="15">Wárik iitniun wakerajme. Túmaitiatnak sétaknasha Yus-shuarjai takastin nekaak tusan juna aatjame. Ashí Yus-shuar, iwiaaku Yusna ainia nu, nekas chichaman tuke emetawar akasmatainiawai.</VERS>
      <VERS vnumber="16">Maa, Imiá nekasaiti, Yus iwiainturmakma Ashí nankaamas ti penkeraiti. Tura Júiti: Yuska aents ajas Jú nunkanam paant wantinkiamiayi. Yus Wakancha "ti shiiraiti" Niin Tímiayi. Yusa suntarisha Niin Wáinkiarmiayi. Ashí nunkanam nu etsernakmiayi. Túramtai Ashí nunkanmaya shuar umirkarmiayi. Tura nayaimpiniam waketkimiayi.</VERS>
    </CHAPTER>
    <CHAPTER cnumber="4">
      <VERS vnumber="1"> Yusa Wakani ti paant tawai, amuukatin tsawant jeaakui Untsurí aents Yus Enentáimtustinian iniaisar antsu yajauch wakanin nemarsar íwianch Jintíamun anturkartatui.</VERS>
      <VERS vnumber="2">Yajauch shuaran anturkartatui. Nu shuar ni Enentái Narúa ainin ásar ni Tunáa Túramun penké Enentáimtichu ainiawai. Tuma asa shiir chichainiayatan Wáitrin ainiawai.</VERS>
      <VERS vnumber="3">Nu shuar nuatnaikiatniun suritiainiawai. Núnisan Chíkich Chíkich yurumak Yúatniuncha suritiainiawai. Warí, Yus Ashí yurumkan najana asamtai Yus-shuar nekas chichaman nékainia ásar Yúsan yuminsar Páchitsuk Yuámin ainiawai.</VERS>
      <VERS vnumber="4">Ashí Yus najanamu pénker asamtai nakittsuk antsu Yusan yuminsar Yúatniuiti.</VERS>
      <VERS vnumber="5">Yus-Chicham tana Nújaisha tura yuiniak Yúsan yuminkias áujsamujai Ashí pénker ajasuiti.</VERS>
      <VERS vnumber="6"> Wi Tájamna nu Chíkich Yus-shuar jintintiakmeka Jesukrístu pénker takarin átatme. Tura Ashí Yus-Chicham pénker Jintíamu unuimiaru asam nujai kakaram ajastatme.</VERS>
      <VERS vnumber="7">Antar chichamsha tura netse chichamsha Enentáimtutsuk nekas Yusna ana nu Túratin kakaram ajasta.</VERS>
      <VERS vnumber="8">Kame ayash kakaram awajsatniusha ishichik pénkeraiti. Antsu Yusna nu Túratin kakaram ajastinkia Imiá pénkeraiti. Yamái ju nunkanmasha Yáinmaji tura ukunmasha Yusjai pujustin asakrin nankaamas pénkeraiti.</VERS>
      <VERS vnumber="9">Nu Imiá nekas asamtai Ashí shuar nuna Enentáimtustiniaiti.</VERS>
      <VERS vnumber="10">Nekas iwiaaku Yus Ashí shuaran uwemtikramniaiti, tura Ashí Niin Enentáimtuinia Nú shuaran nekas uwemtikratniuiti. Nu chicham Imiá nekasaiti tu Enentáimtakur katsekramainiakrincha kakaram takaaji.</VERS>
      <VERS vnumber="11">Nuka Ashí ame Jintíakum akupkatniuitme.</VERS>
      <VERS vnumber="12">Ti uuntchaitkiumnisha nakitramprarain. Antsu pénker Túrakum Yus-shuar unuiniarta. Chichammijiaisha, Túramurmijiaisha, anenkratmarmijiaisha, nekas Yus Enentáimtamujaisha, tura esetra Enentáimsam Yusna pénker Túramujaisha niisha Túrawarat tusam iniaktusarta.</VERS>
      <VERS vnumber="13">Wi jeatsain Yus-Chicham áujeakum shuar jintintiata. Túram Yus-shuar Ikiakárarta.</VERS>
      <VERS vnumber="14">Yus-shuara uuntri Yúsnan takastin anaitiamak uwején awantramsarmai. Nuna Túramainiak "Ju shuar kakarman Yúsnumian takustatui" Túramarmia nu, kakaram ajasam Tímiatrusam Túratá.</VERS>
      <VERS vnumber="15">Tuke Enentáimjai wi Tájamna nu Enentáimtakmin ame pénker Túruki wéamun nekaawartatui.</VERS>
      <VERS vnumber="16">Túramna nusha tura unuiniamna nusha pénker Wáinmamkata. Nu Túratin pimpikiip. Nu Túrakmeka uwemprattame amesha tura ujainiam nusha uwemtikrattame.</VERS>
    </CHAPTER>
    <CHAPTER cnumber="5">
      <VERS vnumber="1"> Uunta nu kakantraip. Antsu nekas ame apa Nútiksamek chicharkata. Nátsasha nekas ame Yátsumea Nútiksamek shiir awajsarta.</VERS>
      <VERS vnumber="2">Nuwa uuntchisha nekas ame Núkua Nútiksamek shiir awajsarta. Nuwa Nátsasha nekas ame umaimia Nútiksam shiir Enentáimjai pénker awajsarta.</VERS>
      <VERS vnumber="3"> Waje nekas atsumin ainia nusha Yáinkiarta.</VERS>
      <VERS vnumber="4">Tura waje uchirtiniaitkiuinkia tura tirankrinniuitkiuinkia, nu shuar wajen Wáinkiarti. Emka ni shuarin pénker Wáinkiatniun unuimiararti. Ni Aparí anemia Núnis awantuiniak shiir Wáinkiarti. Núnaka Yus ti shiir Enentáimtawai.</VERS>
      <VERS vnumber="5">Nekas waje ninki pujana nu Yúsan Enentáimtak tsawaisha Káshisha iniaitsuk Yúsan áujeawai.</VERS>
      <VERS vnumber="6">Antsu aya Wárastiniak wakera nuka iwiaakiat jaka aintsankete.</VERS>
      <VERS vnumber="7">Tura wajenka ni shuari Wáinkiartí. Yus-shuaran yajauch chicharnaktin Atsutí tusam wi Tájamna nu Ashí Yus-shuar ujakarta.</VERS>
      <VERS vnumber="8">Shuar ni jeen pujuinia nuna nekaska Wáinkiatniuiti. Tura Nuyá Chíkich Shuárnasha Yáintiniaiti. Túrachkunka Yus tana nuna Umíatsui, tura Yus-shuarcha nujai nankaamas yajauchiiti.</VERS>
      <VERS vnumber="9">Yusa Kuítrijiai Yáinniaiktiniaitkiunka waje sesenta (60) Uwí nankaamas takustiniaiti. Tura chikichik Aíshriniak takusu átiniaiti.</VERS>
      <VERS vnumber="10">Ti paant pénker Túrin átiniaiti. Ni Uchirín pénker tsakatmaashit, íraran pénker Táata Tíniuashit, nekasmiancha Enentáimtumar Yus-shuaran Yáiniaashit, Wáitiainia nuna waitnenniuashit, tura chikichnasha pénker Túriniaitkiunka maak.</VERS>
      <VERS vnumber="11">Tura sesenta (60) Uwí takakchaka Chíkich wajejai iruraip. Ni ayashi wakeramuri Krístuiya kanamtikiainiawai tura ataksha nuatnaikiatniun wakeruiniawai.</VERS>
      <VERS vnumber="12">Tura emka Enentáimtiarmia nuna iniaisar sumamainiawai.</VERS>
      <VERS vnumber="13">Nu arantcha nakimiainiak ántar irauwear chikicha itiurchatrin áujmatsachminia nunasha áujmatin ainiawai.</VERS>
      <VERS vnumber="14">Nu asamtai waje úchipiak ainia nuka uyurtukar uchin takusarti. Tura nuwa nuatkamu takastinia nuna Túrawartí. Tura ni Túrunamurijiai iin kajertamainiaj Nú shuar yajauch Enentáimturmarcharti.</VERS>
      <VERS vnumber="15">Kame nuik Chíkich Chíkich waje Krístuiya kanakiar iwianchin nemarsaru ásarmatai nuna Tájai.</VERS>
      <VERS vnumber="16">Aishmansha nuwasha Yus-shuar ainia nu ni shuariin waje ákuinkia Yusa Kuítrin seatsuk nii Yaintí. Nujai Chíkich wajén nekas atsumainia nuna Yusa kuitri Yáintatui.</VERS>
      <VERS vnumber="17"> Yus-shuara uuntri Yus-shuaran pénker Wáinkiarua nu, nekas shiir Enentáimtustin ainiawai. Tura akinkiamniasha ainiawai. Nekaska Yus-Chichaman etserkatniuncha tura unuiniartinniasha tuke takaaka Imiá shiir Enentáimtustinaiti.</VERS>
      <VERS vnumber="18">Yus-Papiniumsha Núnisan aarmaiti: Jinkiaia saepen pakartaj tusa turu takaak Nájakui ni Nují Jinkiatáshtiniaiti. Antsu ni wakerak yuati. Tu aarmaiti. Tura nu arantcha aarmaiti: Takakmasua nu nekas akinkiatniuiti. Tu aarmaiti.</VERS>
      <VERS vnumber="19">Chikichik shuarak Yus-shuara uuntri tunaarin etsertukmatainkia anturkaip. Antsu Jímiarsha menaintiusha tsanumtsuk métek tuiniakui anturkata.</VERS>
      <VERS vnumber="20">Chíkich shuarsha ni tunaarin ikiuktinian nakitiainia nu, Ashí iruntramunam chicharkarta. Chikichcha, nuna iisar, ashamkarti.</VERS>
      <VERS vnumber="21">Yussha ii Uuntri Jesukrístusha tura nayaimpinmaya suntarsha iimiainiamunam "Túrata" Tájame. Ashí shuarjai Niisháa Enentáimtutsuk métekrak Túrata.</VERS>
      <VERS vnumber="22">Yus-shuara uuntri Atí tusam Wárik anaikiaip. Wárik Túramka chikicha Tunaarín sumamattame. Ashí tunaanum penké pachiinkiaip.</VERS>
      <VERS vnumber="23">Wakemjai jau asam aya éntsak úmutsuk Karía ishichik pachimpram umarta.</VERS>
      <VERS vnumber="24">Chíkich shuara tunaari Wáitsatin Imiá paant ainiawai Wáitsatin tsawant jeatsain. Tura Chíkich shuara tunaarinkia paantcha ainiawai antsu ukunam paant nekanawartatui.</VERS>
      <VERS vnumber="25">Núnisan pénker Túramusha ti paant ainiawai. Tura Yamái Páantchaitiat tuke paantcha áchamniaiti. Páchitsuk nekanattawai.</VERS>
    </CHAPTER>
    <CHAPTER cnumber="6">
      <VERS vnumber="1"> Takarniutirmesha, Atumí uuntri ti shiir umirkatarum. Túrachkumninkia Chíkich shuar Yusnasha ii unuiniamuncha yajauch áujmattsartatui.</VERS>
      <VERS vnumber="2">Atumí uuntri Yus-shuar ainiakka aya Yusjai yatsum asamtai nakiarchatniuitrume. Antsu nuna nankaamas pénker takarsatniuitrume. Warí, ame yayamna nu Yus-shuarchak ainia, tura ame aneamu yatsumchak ainia. Ame, Timiutéu, tu jintintiata.</VERS>
      <VERS vnumber="3">Shuar ti shiir naka chichaman ii Uuntri Jesukrístunu ana nuna nakitiak antsu Niisháa chichaman étserkunka</VERS>
      <VERS vnumber="4">nu shuar nankaamantu Enentáimtumayat ántraiti. Ni Enentáimmianak chichaak aya ántar chichaman antumtiknaikiatniun chichaawai. Tura nu chichamjai nupetmaktaj tusar nankaamas áujmatainiak kajernaikiar tura katseknaikiar pénker Enentáimtunaitsuk</VERS>
      <VERS vnumber="5">tuke kakannainiawai. Tura tu aujmatnaisatniun wakeruiniana Nú shuar nekas-chichaman nékachu ásar aya tunaan Enentáimtin ainiawai. "Yusna ana nujai Kuítrintin ajasminiaiti" tuiniawai. Nu shuar pachisaip.</VERS>
      <VERS vnumber="6"> Shuar takakna nujain waraakka Yusna ana nujaisha waraak ju nunkanmasha tura nayaimpinmasha nekas Kuítrinniuiti.</VERS>
      <VERS vnumber="7">Iis, ju nunkanam misuk Támaji; Núnisar misuk jiinkittiaji.</VERS>
      <VERS vnumber="8">Tuma asamtai yurumkasha tura entsataisha takakkurkia nujain warasa pujustiniaitji.</VERS>
      <VERS vnumber="9">Antsu Kuítrintin ajastaj tuinia nu, tunaanum awankemkar iniainiawai. Tura antra nuna wakerukar itiurchatan Wáiniainiawai. Nujai emesratniunmasha jeainiawai.</VERS>
      <VERS vnumber="10">Kame kuit aneatniuka Ashí Tunáanum útsutmakminiaitji. Chíkich shuar nuna wakerukar Yus Enentáimtustinian iniaisar ti itiurchatjai yajauch awajmamsarai.</VERS>
      <VERS vnumber="11">Antsu ame Yus-shuar asam Nuyá pisarta. Yus nekas Enentáimtakum pénker Túrata. Waantu Enentáimtsuk Yus pénker umirkata. Aneakum katsuntrata.</VERS>
      <VERS vnumber="12">Yusna nu Túrunat tusam kakaram Ajástá. Tuke amuicha iwiaakma emetata. Nu Túratniun Yus anaitiamkaiti, tura ame Yus nekas Enentáimtamu Untsurí shuar iruntramunam etserkaitme.</VERS>
      <VERS vnumber="13"> Yuska Ashí iwiaaku átinian Súwiti. Jesukrístusha Punsiu Piratui nekasa nuna ti paant ujakmiayi. Tuma asamtai Yussha Jesukrístusha iirainiamunam nuna Tájame.</VERS>
      <VERS vnumber="14">Ii Uuntri Jesukrístu Táatsain wi Tájamna nu Yapajítsuk tura yajauch chicharnakchamnia pénker Umiktá, Tájame.</VERS>
      <VERS vnumber="15">Tsawant jeamtai Jesukrístu Tatí tusa Uunt Yus, Imiá penker asa, akupkattawai. Nínkiti Yus. Akupniuncha Akupniuiti. Uuntjai nankaamas Uuntaiti.</VERS>
      <VERS vnumber="16">Iwiaaku átinia nérenniuri Nínkiti. Ti Tsáapninnium pujakui nuntumtuachminiaiti. Wáinchatai asamtai shuar penké Wáinkiacharu ainiawai. Ninki Ashí shiir awajsatniuiti tura Ninki tuke Ashí akupin Atí. Núnisan ati.</VERS>
      <VERS vnumber="17">Jú nunkanam Kuítrintin ainia nusha nankaamantu Enentáimtumascharti. Kuitcha Yúpichuch menkakamnia asamtai Kuítniak Enentáimtusar pujuscharti. Antsu iwiaaku Yus Ashí iin ti penkeran Núkap Súramaj nuna nekas Enentáimtusarti.</VERS>
      <VERS vnumber="18">"Pénker Túratarum" tiarta. Tákumin niisha shiir Enentáijiai ni takakman ajamsarti. Nuyá Nú pénker Túramujai Yusai Ikiáunkartí.</VERS>
      <VERS vnumber="19">Nuna Túruiniak Kuítriniawartatui. Núnisan tuke iwiaaku átinian Wáinkiartatui.</VERS>
      <VERS vnumber="20">Timiutéu, Ashí ame Túratniua nu tuke Enentáimturta. Jú nunkanmaya ántar chichainia nu anturkaip. Tura Wáitruiniak "wi Imiá nékajai" tuinia nusha anturkaip.</VERS>
      <VERS vnumber="21">Chíkich shuar nuna umirkar Yusaiya kanakiarai. Wátsek, Timiutéu, Yus shiir yainmakti. Nuke Atí.</VERS>
    </CHAPTER>
  </BIBLEBOOK>
  <BIBLEBOOK bname="2 Timotheus" bnumber="55" bsname="2Tim">
    <CHAPTER cnumber="1">
      <VERS vnumber="1"> Wi Pápruitjai. Yus wakerakui Jesukrístu akatramuri ajasuitjai. Ashí Jesukrístujai tsaninkiarun "Nekas iwiaaku átinian susattajai" Tíniuiti Yus. Tuma asa nuna etserkat tusa akuptukuiti.</VERS>
      <VERS vnumber="2">Aneamu uchiru, Timiutéu, ju Papín aateajme. Yus Apasha tura ii Uuntri Jesukrístusha ti anenma ásar waitnentramainiak imiatkinchanum shiir pujustinian yainmakarti.</VERS>
      <VERS vnumber="3">Tsawaisha Káshisha Yúsan áujeakun ámin tuke Enentáimtusan ti shiir Yúsan Yúminkiajai. Winia weatur Túrawarmia Nútiksanak Yúsan Enentáimtakun ti shiir awajeajai.</VERS>
      <VERS vnumber="4">Kanakmiaj nui eantramiam nuna tuke Enentáimtajme. Ataksha wararnaisatai tusan iitniun wakerajme.</VERS>
      <VERS vnumber="5">Yus nekas shiir Enentáimtiniaitmena nuna nékajai. Nukuchrum Ruítiasha tura ame nuku Eunisiasha emka Yúsan nekas Enentáimtin ármiayi. Amesha Núnisketme.</VERS>
      <VERS vnumber="6"> Tuma asakmin Tájame: Yusna Takasái tusan winia uwejrun ámin awanteakui Yus kakarman suramsamia nujai atak kakaram takasta.</VERS>
      <VERS vnumber="7">Yus Sápij Enentáin suramsachuitji. Antsu kakaram ajastinniasha anenaitniuncha pénker wekasatniuncha suramsaitji.</VERS>
      <VERS vnumber="8">Ii Uuntri Jesukrístunu etserkatin natsantraip. Níiniun étserkun sepunam pujamusha étserkum natsantruraip. Antsu Yus kakaram awajtamkui ame étseream nujai shuar yajauch Túramainiakui surimiamtsuk Wáitsatin Enentáimtumarta.</VERS>
      <VERS vnumber="9">Ii pénker Túrichu árinin Yus iin anenma asa uwemtikramar pénker Túratniunam apujtamsaitji. Iisha Jesukrístujai tsaninkiaru asakrin tura Yus nuna Túratniun wakerak Túramiayi. Yaunchu ju nunka atsaisha iin tuke waitnentrampramiaji.</VERS>
      <VERS vnumber="10">Tura Yamái iin Uwemtikkiartin Jesukrístu Támatai nu anenmamu paant ajasuiti. Niisha Jákatniun nupetak emesramiayi. Tura uwempratin chichamjai Jáchatai iwiaakman paant awajturmaji.</VERS>
      <VERS vnumber="11">Nuna etserkat tusa Yus anaitiukmiayi. Tura akattur Israer-shuarchanum akuptukmiayi.</VERS>
      <VERS vnumber="12">Túruta asamtai ti Wáitiajai. Túrasha Yúsan nekas Enentáimta asan natsamatsjai. Imiá kakaram asa amuukatin tsawant jeatsain Ashí Wínian susamaj nuna ti penker waitruktatui.</VERS>
      <VERS vnumber="13">Shiir chichaman jintintiamajmena nuke emetata. Jesukrístujai tsaninkiu asar Yus nekas Enentáimtaji tura nujai anenkratniuitji. Tuke Núnismek Túrata.</VERS>
      <VERS vnumber="14">Yus ámin takasat tusa suramsamu shiir takasta. Tura Yusa Wakani iin pujurtamaj nuna kakarmarijiai Túrata.</VERS>
      <VERS vnumber="15"> Asia nunkanmaya shuar mash iniaitiusarmai. Nu nekaachmaashum. Nu shuarnumia Pijirusha Ermujenessha armai.</VERS>
      <VERS vnumber="16">Antsu Unisépuru Niisháa shuar amai. Ti nukap shiir Enentáimtikrurmai. Tura wi sepunam pujamuncha natsantrurchamai. Ii Uuntri Kristu ni shuarincha waitnentrarti.</VERS>
      <VERS vnumber="17">Rúmanam taasha natsantrutsuk eatak Wáittsuk Iniaitiúschamiayi.</VERS>
      <VERS vnumber="18">Ipisiu péprunam pujarin ti yainmakmiaj nu paant nékame. Tuma asamtai amuukatin tsawant jeamtai nincha Uunt Yus waitnentrati.</VERS>
    </CHAPTER>
    <CHAPTER cnumber="2">
      <VERS vnumber="1"> Amesha, Uchirú, Jesukrístujai tsaninkiu asam nu kakarmajai kakaram ajasta.</VERS>
      <VERS vnumber="2">Untsurí ántuiniamunam wi etserkamaj nu, shuar umikmin ainia nu jintintiawaram chikichnasha jintintiawarat tusam akupkarta.</VERS>
      <VERS vnumber="3">Ame ti penker Jesukrístu suntari asam Wáitsatin katsuntrata.</VERS>
      <VERS vnumber="4">Suntarka ni uuntri tana nunak umiktin asa Chíkich takatan pachintiukchatniuiti.</VERS>
      <VERS vnumber="5">Núnisan nakurincha nakurustinia nujai métek nakurachkunka nekas pénkeran awakmakun Súsatniua nuna achikchamniaiti.</VERS>
      <VERS vnumber="6">Ataksha Núnisan shuar ajan takaana nu, Ashí shuara nankaamas nuyan Yúashtinkiait.</VERS>
      <VERS vnumber="7">Wats, ju menaintiu métek-taku chicham ainiawai. Pénker Enentáimtakmin ii Uuntri Kristu paant awajturmastatui.</VERS>
      <VERS vnumber="8"> Jesukrístu jaka nantakmia nu Enentáimprata. Tura Uunt akupin Tawit ni weatri asamtai Jesussha uunt akupin átiniaiti. Núiti wi uwempratin chichaman étsereaj nu.</VERS>
      <VERS vnumber="9">Nuna étsereakun sepunam jirujai jinkiamu pujakun Wáitiajai. Túrasha Yus-Chicham jinkiachminiaiti.</VERS>
      <VERS vnumber="10">Ashí shuar ni shuari arti tusa Yus achikiarua nuna Yáintajtsan Ashí itiurchatan katsunteajai. Nujai Jesukrístujai tsaninkiaru ásar uwemprar tuke shiir pujusartatui Yusjai.</VERS>
      <VERS vnumber="11">Ju Imiá nekasaiti: Jesukrístujai Jákaitkiurkia Níijiaisha tuke iwiaaku pujustatji.</VERS>
      <VERS vnumber="12">Wáitiakrisha Niijiai akupkattaji. Natsantakrinkia Niisha natsantramprattaji.</VERS>
      <VERS vnumber="13">Umichuitkiurniisha Ninkia tuke uminiaiti. Warí, Yuska ni Enentáimmiajain Yapajniátsuk tuke umiktiniaiti.</VERS>
      <VERS vnumber="14"> Shuar jintintiakum ju Enentáimtikrata. Ii Uuntri Yus iimmianum chichamjai yajauch tunaiyarain tusam chicharkarta. Nu tunaitin penké aantraiti antsu ántuiniana nuna yajauch awajenawai.</VERS>
      <VERS vnumber="15">Yus-Chicham tuke Enentáimjai pénker Unuimiátram shiir jintintiawarta. Túrakum Yus pénker iirsat tusam pénker takarin Atá. Túramka Yusai natsaarchattame.</VERS>
      <VERS vnumber="16">Jú nunkanmayanak ántar áujmatin ainia nujai kanaktia. Shuar nuna áujmatainiak tunaanum nuna nankaamas Wáiniawai.</VERS>
      <VERS vnumber="17">Ni jintiniamusha sunkurjai métek pampaawai. Iminíusha tura Piritiusha nu shuar ainiawai.</VERS>
      <VERS vnumber="18">Niisha nekas chichaman iniaisar tura Ashí Yus-shuar nantaktincha nankaamasai Tuíniakui Chíkich Chíkich shuar Yúsan naka Enentáimtuiniatsui yamaikia.</VERS>
      <VERS vnumber="19"> Túrasha Yus Ashí nankaamas Enentáimtustinia nuna paant awajsaiti. Júnisaiti: "Uunt Yus ni shuarin nékainiawai," tura Nuyá "Ashí Kristu shuari ainia nu tunaanumia kanakiarti."</VERS>
      <VERS vnumber="20">Kuítrinniu jeen kurijiai najanamusha kuitjai najanamusha írunui. Nújainkia ti shiira nu takastin ainiawai. Tura numijiai najanamusha nuwejai najanamusha írunui. Antsu Nújainkia nekasmiancha ainia nu takastin ainiawai.</VERS>
      <VERS vnumber="21">Núniskete Yusa Takatríjiai. Ashí tunaanumia kanakir pénker wekasar shiira nu takasmin átatji. Kame Ashí pénkera nu takasmin asakrin ii Uuntri Jesukrístu wakerak pénker takata nui apujtamsamniaitji.</VERS>
      <VERS vnumber="22"> Natsá wakerutai iniaisam esetram pénker wekasata. Amesha Ashí shuar shiir Enentáijiai Yúsan áujena nujai Yus nekas Enentáimtakum aneniakum ti shiir Pujustá.</VERS>
      <VERS vnumber="23">Enentáimtsuk chichainiak aya ántar tunaitinian chichainia nu Pachisáirap. Nusha aya némasmanainiawai.</VERS>
      <VERS vnumber="24">Ii uuntri Jesukrístu takarniuka Chíkich shuarjai nemasmanaikiashtiniaiti, antsu Ashí shuarjai pénker nawamnaikiatniuiti. Tura Waitnentáimturar pénker jintintiatniuiti.</VERS>
      <VERS vnumber="25">Tura umircha shuarnasha Yus ni Enentáin yapajtiakui nekas chichaman shiir Enentáimturarat tusa pénker Enentáijiai jintintiatniuiti.</VERS>
      <VERS vnumber="26">Nujai íwianch ni wakeramu Túrawarat tusa achikmaitiatan uwemprartatui.</VERS>
    </CHAPTER>
    <CHAPTER cnumber="3">
      <VERS vnumber="1"> Amuukatin tsawant jeakui ti itiurchat átatui.</VERS>
      <VERS vnumber="2">Shuar aya ninki Enentáimtumasartatui. Kuítian ti wakeriartatui. Nankaamantu Enentáimtumarartatui. Yúsnasha yajauch chicharsartatui. Aparíncha umirkachartatui. Yuminsatniuncha nékachu ártatui. Ashí Yúsnancha Enentáimtuschartatui.</VERS>
      <VERS vnumber="3">Aneetsuk waitnenkartichu ártatui. Tsanumin ártatui. Ni Ayashí wakeramun katsuncha ártatui. Aya kajen ártatui. Ashí pénker Túrinia nuna nemasri ártatui.</VERS>
      <VERS vnumber="4">Amikrincha surukartatui. Arantsuk tunaan Túrawartatui. Waantu Enentáimin ártatui. Yúsan nakitrar aya ni wakeramunak Enentáimtusartatui.</VERS>
      <VERS vnumber="5">Yusa kakarmari "ántraiti" Tuíniak pénker umirkachartatui. Túrasha Yúsan umirua Núnisar Túrawartatui. Nu shuar penké Pachisáip.</VERS>
      <VERS vnumber="6">Nu shuarsha shiir chichayatan anankawar Jeá Wáiniawai. Tura nuwa esetar Enentáimchan nekas tunaarinniun anankainiawai. Nu nuwa Ashí yajauch wakeramujai anannainiawai.</VERS>
      <VERS vnumber="7">Tuma ásar Ashí shuara chichamen tuke ántuiniayatan nekas-chichaman nekaatniun tujintiainiawai.</VERS>
      <VERS vnumber="8">Yaunchu Ejiptu nunkanam Muisais uunt akupniujai chichaakui Jimiará iwishin, Jánissha Jámprissha, Muisaisan kajerainiak "ántar tawai" tiarmiayi. Núnisan ju shuar nekas-chichaman nakitiainiawai. Naka Enentáimiainiachu ásar Yúsnan naka Jintíatniun penké tujintiainiawai.</VERS>
      <VERS vnumber="9">Túrasha nuna nankaamas kuakchartatui. Shuar ti paant ni netse Túruiniamurin nekarawartatui. Núnisan nu Jimiará iwishniujai Túrunamiayi.</VERS>
      <VERS vnumber="10">
      </VERS>
      <VERS vnumber="11">Tura ámeka wi Tímiaj nu umireame. Wi Yusjai shiir wekaamusha métek Túriniaitme. Wi Enentáimmiasha nékaitme. Aintruiniakui Wáitsamaj nu nékame. Tura Yúsan Enentáimtakun tura anenkratkun shiir Enentáijiai katsuntramjai. Antiukía péprunmasha, Ikiuniu péprunmasha, Ristra péprunmasha Ashí yajauch Túrutawarmatai Wáitsamaj nu paant nékame. Túrasha ii Uuntri uwemtikrurmiayi.</VERS>
      <VERS vnumber="12">Nekasaiti, shuar Jesukrístujai shiir Túrataj Tákunka ni nemasri aintiam ti Wáitsatniuiti.</VERS>
      <VERS vnumber="13">Tura Ashí anankartin ainia nusha kame Ashí yajauch shuarsha Nú yajauch Túrukiar wétatui. Iwianchjai anankamu ásar chikichnasha anankiar weartatui.</VERS>
      <VERS vnumber="14">Antsu ámeka unuimiam nu Imiá nekasaiti tu Enentáimtakum tuke emetata. Jintintramawarmia Nú shuarsha Wáitrichua nu nékame.</VERS>
      <VERS vnumber="15">Uchichinmayan Yus-Chicham nékame. Yus-Chichamka uwempratniun jintintramamniaiti. Nusha "Jesukrístu nekas Enentáimtakum uwemprattame" tawai.</VERS>
      <VERS vnumber="16">
      </VERS>
      <VERS vnumber="17">Ni Papirin aarat tusa Yus ni shuarin aamtikramiayi. Ashí shuar ni Chichamen nekaawar pénker Túrawarat tusa Túramiayi. Tuma asamtai Yus-Papí shuartin unuiniakartin asa Imiá penkeraiti. Tunáa Túrajnia nu Yus-Papijiai nekamatniuitji. Tura awajiakrincha Yus-Papí Núnaka paant jintintramji. Nuyá naka wekasatniun jintintramji.</VERS>
    </CHAPTER>
    <CHAPTER cnumber="4">
      <VERS vnumber="1"> Ii Uuntri Jesukrístu amuukatin tsawantai Uunt Akupin ajas iwiaakuncha tura Jákaruncha Ashí pénker Túramuncha tura yajauch Túramuncha nekaattawai. Tuma asamtai Niisha tura Yus Apasha iimiainiamunam juna akateajme.</VERS>
      <VERS vnumber="2">Uwempratin chicham etserkata. Yúpichuchia nuisha tura itiurchata nuisha tuke etserkata. Yus-Chicham nekas Enentáimtikrarta. Tura shiir Enentáimtusam chicharkam Yáintaj tusam unuiniararta.</VERS>
      <VERS vnumber="3">Ukunmanka pénker chichaman nakitrar ii wakeraj Núchik nekaatai tusar, shuar teremak pénker pujuschamnia nekapea aintsan, nankaamas unuimiaru atai tusar, Nánkamas unuikiartinian ti Untsurí eakartatui.</VERS>
      <VERS vnumber="4">Nekas shiir chichaman iniaisar ikiuiniak ántar áujmatsamun Enentáimtusartatui.</VERS>
      <VERS vnumber="5">Antsu ámeka tuke pénker Túratin wakerakum Ashí itiurchat katsuntrata. Uwempratin chicham étserkum takatrum pénker umikta.</VERS>
      <VERS vnumber="6">Ishichik ajasai winia iwiaakmar Yusai surumaktin. Mantamnan nayimpiniam wétin jeatimiai.</VERS>
      <VERS vnumber="7">Shuar kakaram maanainia Núnisnak tuke kakaram takasmajai. Tséken pénker tsekea aintsanak yawetsuk takasmajai. Tura Yus-Chichaman nekas akasmatkun pénker Wáinkiaitjai.</VERS>
      <VERS vnumber="8">Tuma asamtai tawasap nukajai najanamu tsékena susamua aintsan wisha pénker Túramunam akinkiattajai. Tura aya Wíniak akirkashtatui. Antsu Ashí ni Tátinian shiir Enentáijiai Nákainia nunasha nekas pénkera nuna akikiartatui.</VERS>
      <VERS vnumber="9"> Wárik iiraitin Enentáimturata.</VERS>
      <VERS vnumber="10">Témas aya Jú nunkanmayanak wakerak ajapa ikiuruk Tisarúnikia péprunam weyi. Tura Kresentisha Karasea nunkanam weyi. Núnisan Títiusha Tarmasia nunkanam weyi.</VERS>
      <VERS vnumber="11">Túrawarmatai aya Rúkas wijiai pujawai. Márkus eaka Wáinkiam ame itiartitia. Jui ti penker yainkiamniaiti.</VERS>
      <VERS vnumber="12">Tura Tíkikiunka Ipisiu péprunam akupkamjai.</VERS>
      <VERS vnumber="13">Tura winiakum nuparam Pushí Trúas péprunam Karpu jeen ikiukmiaj nu takurtuktia. Núnisan nuparam Papísha tura nekaska penké Papí takurtuktia.</VERS>
      <VERS vnumber="14">Arejántruka jirujai takawa nu ti yajauch awajtusuiti. Túrutaitkiuisha ni Túramujai métek Yus Akiktí.</VERS>
      <VERS vnumber="15">Nu amesha pénker Wáinkiatá. Ii étsereamun penké nakitiawai.</VERS>
      <VERS vnumber="16"> Emka akupniunam ayamprumaktaj tusan chichaakui chikichkisha Yáintkiacharmiayi. Antsu sapijmiainiak ikiurkiarmiayi. Yus nu shuaran yajauch Enentáimturcharka maak.</VERS>
      <VERS vnumber="17">Tura ii Uuntri Jesukrístu ni kakarmarin surus yaintkiamiayi. Nujai uwempratin chichaman Ashí nunkanam Israer-shuarcha antukarti tusan etserkamjai. Tura Núnisan akupniunmayasha ii Uuntri uwemtikrurmiayi.</VERS>
      <VERS vnumber="18">Tura Núnisan Ashí yajauchia Nuyá uwemtikrurmatai Nii akupeana nui nayaimpiniam jeattajai. Ninki tuke shiir awajnasti. Núnisan Atí.</VERS>
      <VERS vnumber="19">Piriskancha ni aishri Akirancha amikmainiajai. Núnisnak Unisépuru shuarincha amikmainiajai.</VERS>
      <VERS vnumber="20">Erastu Kurintiu péprunam juakmai. Tura Trúpimiunka Miritiu péprunam jaan ikiukmiajai.</VERS>
      <VERS vnumber="21">Michá nantu jeatsain iiraitin Enentáimturata. Tura Eupurusha Putentesha Ríniusha Kráutiasha tura Ashí Yus-shuarsha amikmaatmainiawai.</VERS>
      <VERS vnumber="22">Ii Uuntri Jesukrístu ámijiai tsanin Pujustí. Tura Yus Ashí pénker waitmakarti. Nuke Atí.</VERS>
    </CHAPTER>
  </BIBLEBOOK>
  <BIBLEBOOK bname="Titus" bnumber="56" bsname="Tit">
    <CHAPTER cnumber="1">
      <VERS vnumber="1"> Wikia Pápruitjai Yusa takarniuri. Tura Jesukrístu akatramurintjai. Yus achikma ainia Nú shuar niisha antukar Yúsan umirkarat tusan akatramuitjai. Shuar nuna nekaawar pénker wekasartatui.</VERS>
      <VERS vnumber="2">Tura Nú arant, Nú shuarsha tuke iwiaaku pujusarat tusan étsereajai. Nú shuarnasha, nunkan najantsuk, "uwemtikrattajai" Yus Tímiayi. Tura Niisha Wáitruatniun tujintiawai.</VERS>
      <VERS vnumber="3">Tura yamaikia, tsawant jeamtai, nuna nekaawarat tusa ii Yusri uwemtikkiartinia nu, winia chichamur ujakarta tusa, winia akatturmiayi.</VERS>
      <VERS vnumber="4">Titiu, wi Yusna étserma umikiu asakmin winia uchirua aitkiasnak papin aateajme. Iis, iijiai métek Yus nekas Enentáimtatsjik. Yus waitnentrama asa shiir awajtamsati tusan wakerajme. Tura ii Apari Yussha, ii Uuntri Jesukrístusha, Uwemtikkiartin ana nu, Enentáimin imiatkincha awajtamsati, tajai.</VERS>
      <VERS vnumber="5"> Wats, wi iwiarachmajna nu ame iwiarata tusan Kreta nunkanam ikiukchamkajam. Tura "Ashí péprunam Yus-shuar írunmanum, Yus-shuaran Wáinkiarat tusam shuar anaikiarta" Tíchamkajam.</VERS>
      <VERS vnumber="6"> Yus-shuaran Wáinin Júnis Atí. Niisha makuuchmin ti pénker Wekasatí. Tura Chikichík nuwentin átiniaiti. Tura ni uchirisha Yusna ártiniaiti. Tura shuar yajauch chicharsachmin niisha tutupnisan wekain ártiniaiti.</VERS>
      <VERS vnumber="7">Enentáimprata. Yus-shuaran Wáinin Yusna ana nuna Wáinkiat tusa anaikiamuiti. Tuma asamtai nekas makuuchmin wekasatniuiti. Waantu Enentáimtumatsuk, kajetsuk, tura nampechu átiniaiti. Chikichan waitkiau áchatniuiti. Tura ananma Kuítrintin ajastaj tusa wakerukchatniuiti.</VERS>
      <VERS vnumber="8">Antsu shuar ni jeen írar winiana nuna itiaatniuiti. Tura Ashí pénker ana nuna wakerin, esetas Enentáimin átiniaiti. Tura ju nunkanmaya akupeamuncha, Núnisan Yús akupeamuncha umirkatniuiti. Tura ninki iimiastiniaiti.</VERS>
      <VERS vnumber="9">Tura Nú arantcha, Chíkich Shuáran pénker jintintrataj tusa tura Yus-Chichaman nakitin ainia nuna nupetkataj tusa, Yúsnumia nekas chichaman, nii Unuimiátramiania Nuyá kanakchatniuiti.</VERS>
      <VERS vnumber="10">Nekaata. Umichu ti irunui. Niisha ántar chichau ásar ananmau ainiawai. Israer-shuar weeanam ti irunui Nú shuar.</VERS>
      <VERS vnumber="11">Niisha Kuítian achiktaj tusar wakeruiniak, yajauch unuiniarchatniua nuna unuiniainiawai. Nuna Túruiniak Untsurí Shuáran, ni írutkamurijiai yajauch Enentáimtikiainiawai. Tuma asamtai auka, ni wene epetkatniuiti, ántar chichainiakui.</VERS>
      <VERS vnumber="12">Warí, imia Krétanmaya chichaman etserin juna Tíchamka: "Krétanmaya aentska tuke Wáitrin ainiawai. Tura Nákitiat ti yurumin ainiawai. Yajasma Núnisan ainiawai." Nuna Tíchamka.</VERS>
      <VERS vnumber="13">
      </VERS>
      <VERS vnumber="14">Maa, niisha nékasan Tímiayi. Nu tuma asamtai, Titiu, Israer-shuar ántar tuinia nuna, Yus-shuar Anturkachartí tusam, tura nekas chichaman nakitiana nuna akupeamurin Umirkachartí tusam, antsu Yúsan nekas umirkarat tusam, umichu shuar kakaram chicharkarta.</VERS>
      <VERS vnumber="15">Enentáimprata. Yus-shuarka, ni Enentái chamir ajasu ana nuka, Ashí ni wainnia nuna pénkernak Enentáimtawai. Tura Chíkich shuar, Yúsan umirkachu asa, ni Enentái wapik asa, pénker ana nuna Enentáimtustinian tujintiawai. Achapai Enentáimiuk, pénkercha ana nuna "pénkeraiti" tawai.</VERS>
      <VERS vnumber="16">Tura niisha "Yus-shuaraitjai" Tuíniayatan, Yúsan umirtsuk Niisháa Túruiniawai. Tuma ásar muijmiai ainiawai niisha. Umichu ásar pénkeran Túratniun penké tujintiainiawai.</VERS>
    </CHAPTER>
    <CHAPTER cnumber="2">
      <VERS vnumber="1"> Tura amesha, Titiu, pénker chicham etserkata. Yus-Chicham Tátsuna nu etserkaip.</VERS>
      <VERS vnumber="2">Antsu aishman katsunt Yusna ainia nu, ju jintintrata. Nampechu, Nánkamas Enentáimcha, esetas Enentáimin arti. Yus tana nuna umirin tura anenain arti. Ni Itiurchatríin Yúsan Enentáimtusar katsuntin arti.</VERS>
      <VERS vnumber="3">Tura Núnismek nuwa katsunt Yusna ainia nusha ju jintintrata. Niisha Núnisaran Yus-shuarti Túramnia nuna pénker Túrawartí. Tsanumin tura nampen áchartí. Antsu pénker wekasatniun unuinin arti.</VERS>
      <VERS vnumber="4">Niisha yama nuatnakua nuna ni aishrin ni Uchiríncha nekas aneetniun Unuiniarartí.</VERS>
      <VERS vnumber="5">Junasha Jintintrartí. Esetas Enentáimin, pénker wekain ártiniaiti. Ni takatrin pénker takastin ainiawai. Ni aishrin umirin ártiniaiti. Tura waitnentin ártiniaiti. Yus-shuarcha Yus-Chichaman yajauch chicharkarain tusar Túrawartiniaiti. "Tu jintintrarta" Titiá.</VERS>
      <VERS vnumber="6">Nuyá, Titiu, natsa ainia nu "Nánkamsar Enentáimsarum wekasairap" Titiá.</VERS>
      <VERS vnumber="7">
      </VERS>
      <VERS vnumber="8">Tura amesha, Titiu, Ashí tsawant pénker Wekasatá. Nu natsa wi Túramun Júkiar nunak Túrawarmi tusam, nu Túrata. Tura anturtamna nu "nekaschapitia" tiin tusam, esetsam Enentáimsam, Yus-Chicham tana nu ímiatrusmek jintintiata. Nú Túrakminkia, Yus-Chichaman nakitiana nu shuar "Titiu Nánkamas chichaawai" Títiaj Tukamá, natsaamak tujintramkattawai.</VERS>
      <VERS vnumber="9">Takarin ainia nu, ni takartairin umirkarat tusam jintintrarta. "Shiir Enentáimsarum, yajauch aimtsuk shiir umirkatarum" Titiá.</VERS>
      <VERS vnumber="10">"Kasamkairap, tura anankawairap. Iis, pénker Túrakrumka, takarniuitiatrum, shiir tura asarum ii Uwemtikramin Yusri chichamen Shíiraiti, tu Enentáimtikrattarme" Titiá.</VERS>
      <VERS vnumber="11"> Yus iin waitnentrama asa Ashí aentstin uwemtikramprataj tusa wakerutmaji.</VERS>
      <VERS vnumber="12">Kame Yus waitnentrama asamtai, Tunáa ana nu iniaisatniuitji, nu nékaji. Tura ju nunkanmaya yajauch ana nu wakerukchatniuitji. Tura antsu ju nunkanam pujayatrik esetsar Enentáimsar ananma wekatsuk tuke tsawant Yus anear wekasatniuitji.</VERS>
      <VERS vnumber="13">Túrar ii Yusri Jesukrístu, uwemtikramajnia nu, Imiá shiir iwiarnar Tatí tusar Nákastiniaitji.</VERS>
      <VERS vnumber="14">Jesukrístuka iin jarutramkamiaji, ii tunaarinia uwemtikrampratajtsa. Tura, Winia ajasar tuke Enentáijiai pénker Túrawarat tusa, ii tunaarin japirtampramiaji.</VERS>
      <VERS vnumber="15"> Titiu, anaikiamu asam arantutsuk nu jintintrata. Yajauch ana nuna Túrawarain tusam chicharkarta. Pénkeran Túruinia nu Ikiakárta. Tura yajauch chichartukarain tusam tuke pénker wekasata.</VERS>
    </CHAPTER>
    <CHAPTER cnumber="3">
      <VERS vnumber="1"> Titiu, shuar Enentáimtikrarta. "Ashí akupin ainia nusha tura chikich uunt akupena nusha antukrum umirkatarum" Titiá. ""Pénkeran Túratin ana nuna Páchitsuk Túrattajai" Títiniaitrume" Titiá.</VERS>
      <VERS vnumber="2">"Tsanumprairap, kajernaikiairap, antsu shiir Enentáimtunaistarum" Titiá. Nankaamantu Enentáimtumatsuk Ashí shuar pénker awajsatarum tusam tu jintintrarta.</VERS>
      <VERS vnumber="3">Warí, iisha Núnisrik Yus-shuar ajatsuk Nánkamsar wekaimji, Yuska umirtsuk. Tura íwianch emetamu pempée wekaimji. Tura ii ayashi wakeramu tuke Túriniuyaji. Tunaasha Túriniuyaji. Chíkich atankittsar wakeriniuyaji. Chíkich shuar kajerkar tura nuamtaksha kajernainiuyaji.</VERS>
      <VERS vnumber="4">Túrasha Yus iin uwemtikkiartin ana nu, anenkratin asa, ni anenkrattairin Ashí aentsun iniaktus iin uwemtikrampramiaji.</VERS>
      <VERS vnumber="5">Yus iin waitnentrama asa, iikia Júkesha pénker Túrachma ain uwemtikrampramiaji. Itiurak uwemtikrampramiaj~i? Ii tunaarin Asakátrampramiaji, nijiaktinia aintsan. Tura Yusa Wakani pujurtamkurin, ii iwiaakmarin yamarman amasmaji.</VERS>
      <VERS vnumber="6">Jesukrístu jakamujai Yus iin emeenturmatsuk ni Wakanin suramsamiaji.</VERS>
      <VERS vnumber="7">Iin anenma asa nuna Túramiayi. Nuinkia iisha yamaram awajsamu asar tuke iwiaaku átin, ti wakerimiaj nu iiniuiti.</VERS>
      <VERS vnumber="8">Nuka ti nekasaiti. Tuma asamtai Yúsan umirkarmia nu, pénker Túratniun tuke wakerukarat tusam tuke jintinki Wetá. Wi Tímiajna nu, pénker asamtai, Ashí aents nuna nekaatniun atsumainiawai.</VERS>
      <VERS vnumber="9"> Shuar netse áujmatainiakui ameja pachisaip. Tura "aya winia uuntruk pénker ainiawai" tu chichasaip. Tura Israer-shuara akupkamuri itiurkit tusa shuar ti áujmatainiakui nusha pachisaip. Antraiti nuka. Pénker wekasatniun yayatsui.</VERS>
      <VERS vnumber="10">Shuar tsanumprur yajauch Enentáimtunaimtikiana nu chicharkata. Antachkuinkia ataksha chicharkata. Tura penké tujinkiamka jiiki akupkata.</VERS>
      <VERS vnumber="11">Nujai juna nekaamniaitme: nuna tura asa awajiruiti. Tura ni tunaarinin jakattui.</VERS>
      <VERS vnumber="12">Wisha Artemasan akatran akuptukchatjameash. Niin akupeachkunka Tíkikiun akuptuktatjame. Nii jeamtai amesha wari winitritia Nekapuris péprunam. Jui Nekapurisnum Yumí nantu asamtai seturan pujuttajai.</VERS>
      <VERS vnumber="13">Senas, chichaman ti unuimiaru pujana nu, amikiur Apurusjai jeamtai, nii atsumtsuk shiir Weartí tusam, ame Túratin jeamna nu yainta.</VERS>
      <VERS vnumber="14">Iiní Yus-shuar ainia nusha pénker Túratniun tura atsumainia nunasha Yáintinian Nekaawartí. Antar pujusarain tusan nuna tajai.</VERS>
      <VERS vnumber="15">Ashí wijiai pujuinia nu amikmaatmainiawai. Tura ii amikri Yus-shuar ainia nu amikmaatruata. Atumniasha Yus shiir yainmakat tusan wakerajrume. Nuke Atí.</VERS>
    </CHAPTER>
  </BIBLEBOOK>
  <BIBLEBOOK bname="Philemon" bnumber="57" bsname="Phim">
    <CHAPTER cnumber="1">
      <VERS vnumber="1"> Wi Papru ju papin aaran akuptajme ámin, Jirimiunká. Ii yachi Timiutéusha juna akupturmawai. Wi Jesukrístu takaru asan sepunam pujajai. Ame iijiai tsaninkia Takáa asakmin ju papin akuptajme.</VERS>
      <VERS vnumber="2">Núnisan ame jeemiin Yus-shuar irunainia nunasha tura ii umai Apiancha tura Arkipiuncha iijiai ti kakaram takasu asamtai ju papin akuptajrume.</VERS>
      <VERS vnumber="3">Yus ii Apari tura ii Uuntri Jesukrístu shiir Enentáimturma ásar yainmakarti imiatkinchanum tuke shiir pujustinian.</VERS>
      <VERS vnumber="4">
      </VERS>
      <VERS vnumber="5">Ame Uunt Jesus shiir Enentáimtakum Ashí Yus-shuar ainia nusha aneamun antukjai. Nuna antukan ámin ti shiir Enentáimtakun Yúsan áujeakun Yúminkiajai.</VERS>
      <VERS vnumber="6">Aujeakun Chíkich shuarsha ámijiai métek Yúsan nekas Enentáimtuiniak Ashí pénker ana nuna ti paant nekaawarat tusan seajai. Ashí pénker ana nuka Jesukrístu shiir awajsamujai takakji.</VERS>
      <VERS vnumber="7">Wisha ame anenkratmajai ti shiir Enentáimtakun waraajai. Yatsurú, ámijiai Ashí Yus-shuarsha shiir Enentáimiainiawai.</VERS>
      <VERS vnumber="8"> Nu asamtai kakaram Tátsujme. Kame wakeraknaka Kristu akatramu asan "Ju Túrata" Tíminiaitjiame.</VERS>
      <VERS vnumber="9">Antsu aneakun aya Júnisan Tájame. Wi Papru uuntach asan tura Krístun takarkun sepunam pujakun</VERS>
      <VERS vnumber="10">Unisemu waitnentrai tusan seajme. Niisha wi ujakmajai Yus-shuar ajasu asa winia uchirua aintsankete. Sepunam pujayatan ni Aparíya aintsanak ajasjai.</VERS>
      <VERS vnumber="11">Nuikkia Unisemu ántrauyi antsu yamaikia aminiisha winiisha Yáimniuiti.</VERS>
      <VERS vnumber="12">Ataksha awantajme. Wi ti penker aneamu asamtai pénker itiaata.</VERS>
      <VERS vnumber="13">Wi Yus-Chichaman étserkun sepunam pujajai. Túmakun ame Yajá pujakum Yáintkiatin tujintiakmin nii antsu wijiai pujus Yáintkiat tusan wakerimjai.</VERS>
      <VERS vnumber="14">Túrasha ámin ujatsuk Túrachmin Enentáimpramjai. Kame ame wakerakum útsukchamujai "Pujustí" Tákumninkia maak.</VERS>
      <VERS vnumber="15">Júnissha Enentáimpramniaiti. Unisemu ishichik tsawant menkakamai tura yamaikia waketki ámijiai tuke pujustatui.</VERS>
      <VERS vnumber="16">Kame yamaikia emetachma antsu ame aneamu Yátsumea ainis átatui. Nuka ti pénkerchakait. Wisha niin ti aneajai. Tura yainmakmin asamtai tura Krístunam ame yatsum ajasu asamtai winia iniankattsam aneashtapash.</VERS>
      <VERS vnumber="17">Wisha ti penker amikrumchakaitiaj. Tuma asam winia itiaarua Nútiksam shiir Awayáta.</VERS>
      <VERS vnumber="18">Yajauch awajtamkaitkiuinkia tura ámijiai tumashitkiuisha wi akiktatjai.</VERS>
      <VERS vnumber="19">Wi Papru nekas winia uwejrujai juna aaran ti nekas akiktatjame Tájame. Túrasha winia tumashitmena nuna Páchittsujme. Kame wi ujakam Yus-shuar ajaschamkum.</VERS>
      <VERS vnumber="20">Wátsek, Yatsurú, amesha Yus-shuar asam wi seajme Jú Túrutata. Kristu Enentáimtakum shiir Enentáimtikrurta.</VERS>
      <VERS vnumber="21">Ti penker uminiaitme nuna nékakun Júnisan aatjame. Tura wi seajmena nuna nankaamas Túrattamna nuna nékajai.</VERS>
      <VERS vnumber="22">Ayu. Atum Yus áujturkurmin Yus winia tsankatruktatui atumiin iiraitniun. Tuma asamtai wi nui jean pujustin iwiarturata.</VERS>
      <VERS vnumber="23">Epaprassha niisha Jesukrístunu étseruk sepunam wijiai pujus amikmaatmarme.</VERS>
      <VERS vnumber="24">Núnisan Márkussha Aristárkusha Témassha tura Rúkassha Yus-Chichaman etserkatniun Yáintiainia nusha amikmaatmainiawai.</VERS>
      <VERS vnumber="25">Ii Uuntri Jesukrístu atumniasha ti shiir yainmakarti. Nuke Atí.</VERS>
    </CHAPTER>
  </BIBLEBOOK>
  <BIBLEBOOK bname="Hebräer" bnumber="58" bsname="Hebr">
    <CHAPTER cnumber="1">
      <VERS vnumber="1"> Yáunchuka Yúsnan etserniujai chichas Yus ni Enentáimmian ii uuntrin ujakmiayi. Tura Untsurí nunkanmasha tura Untsurí uwitincha Niisháa Niisháa chichas ujakmiayi.</VERS>
      <VERS vnumber="2">Antsu ju Amúamu tsawantaikia ni Uchirí Jesukrístujain Ashí Niiniu ana nuna ujatmakji. Yus Niijiai Ashí írunna nuna najana asa mash Niin Súsaiti.</VERS>
      <VERS vnumber="3">Níyaiti Yúsan Imiá m��tek nakumeana nu. Tura Níyaiti Yus nankaamas shiira nuna paant awajeana nu. Niisha aya ni chichamejai kakarma nujai Ashí írunna nuna Wáiniuk emeta pujurui. Tura ii tunaarin nijiatramak akupin pujutainium, Yusa untsuurini, pujusmiayi.</VERS>
      <VERS vnumber="4"> Yusa Uchiri nayaimpinmaya suntarjai Imiá nankaamantu awajnasuiti. Tura ti nankaamantu asamtai Yus nayaimpinmaya suntar nankaamas Niin ti shiir awajtawai.</VERS>
      <VERS vnumber="5">Wátsek, nayaimpinmaya suntaran chikichkinkesha juna Tútsuk Krístun Tímiayi: "Ame winia Uchiruitme. Túmaitkiui Yamáikia winia kakarmarun átakeajme." Tura Núnisan Tímiayi: "Wi ni apari átatjai, tura Nii winia uchir átatui."</VERS>
      <VERS vnumber="6">Tura Jú nunkanam ni Iwiairin akupeak Tímiayi: "Ashí Yusa suntari tikishmatrarti."</VERS>
      <VERS vnumber="7">Nayaimpinmaya suntarnan Júnis chicharui: "Nayaimpinmaya suntarin takartursarat tusa nasea aintsan awajsaiti. Ni suntarin Chárpia ainis akupeawai."</VERS>
      <VERS vnumber="8">Antsu ni Uchiríniun Tímiayi: "Ame, Yusá, tuke akupniuitme. Ame akuptairmesha aya pénkeraiti.</VERS>
      <VERS vnumber="9">Pénkera nu anenaitme, tura yajauchia nu Muíjniuitme. Tuma asamtai Ashí shuar shiir warartamu asamtai Yus, ame Yúsrum, Ashí akupniujai nankaamas uunt awajtamsaiti."</VERS>
      <VERS vnumber="10">Nu arantcha tawai: "Uuntá, Yámankamtaik Ame ju nunka najanamiame. Túram ame uwejmijiai nayaimpisha najanaitme.</VERS>
      <VERS vnumber="11">Nusha mai amuukarmataisha Ame tuke pujuttame. Tarachjai métek mamurartatui.</VERS>
      <VERS vnumber="12">Tura ipijram ikiustatme. Pushiya aintsam Yapajiáttame. Túrasha Ameka Núnismek átatme. Játsuk tuke pujuttame."</VERS>
      <VERS vnumber="13">Ataksha Tímiayi: "Akupin pujutainium, winia untsuuruini, pujusam Nákarsatá. Ame nemasrumin nupetkan Amin umirtamkarti tusan amastatjai." Núnisan nayaimpinmaya suntaran penké Tíchamiayi.</VERS>
      <VERS vnumber="14">Antsu Yusa Suntarí wakan ainiak Ashí shuar uwemprartatna nuna Yáinkiarat tusar Yus akupkamu ainiawai.</VERS>
    </CHAPTER>
    <CHAPTER cnumber="2">
      <VERS vnumber="1"> Nuikia Kristu ti uunt asamtai Ashí Niiniu antukajnia nujai kanakchatin ti Enentáimtustiniaitji.</VERS>
      <VERS vnumber="2">Yaunchu nayaimpinmaya suntar Muisaisan Súsarmia Nú akupkamu nekas uminkiatniuyayi. Shuar umitsuk tunaan Túramtai ti kakaram Asutniáwarmiayi.</VERS>
      <VERS vnumber="3">Antsu ii Uuntri Krístuka Uwempratin Chichaman emka itiamiayi. Tura Imiá nekas Tuíniak Niin anturkaru iin ujatmakarmaji. Tuma asamtai Uwempratin Chicham nakitiakrikia nuna nankaamas uwemtsuk Asutniáttaji.</VERS>
      <VERS vnumber="4">Kame nu arantcha, Uwempratin Chicham ujatmainiakrin Imiá nekas Tuíniawai tusa aents Túrachminian kakarman Yus iniakmasmiayi. Núnisan ni Shiir Wakani ni wakerana Núnisan Niisháa Niisháa kakermajai takamtikeawai. Nujai Yus-Chichama nu paant nekanamniaiti.</VERS>
      <VERS vnumber="5"> Ayu. Nuik áujmatkur "Jú nunka amuukattawai" taji. Tura yamaram nunkanam nayaimpinmaya suntar akupkachartatui.</VERS>
      <VERS vnumber="6">Antsu ii akupkattajnia nu, Yus-Papinium aarmaiti: "Shuarti warimpiaitiaj ame Imiá Enentáimtitniusha? Kame, shuar Warí asamtai pujursataj tamea?</VERS>
      <VERS vnumber="7">Ishichik tsawant nayaimpinmaya suntarjai péejchach awajsamiame. Túram ti shiir nankaamas uunt awajsattame. Ame najanamun Ashí akupkati tusam tsankatkattame.</VERS>
      <VERS vnumber="8">Ashí niin umirkarti tusam susattame." Tu aarmaiti. Yus "Ashí niin umirkarti" takui niin umirkashtinkia atsawai. Túrasha yamaikia Ashí umirainiaka Wáintsuji.</VERS>
      <VERS vnumber="9">Tura Wáinjinia nu Krístuiti. Niisha aents ajas ishichik tsawant nayaimpinmaya suntarjai péejchach ajasmiayi. Yus ni shuarin ti aneak jarukarti tusa wakerimiayi. Tura ni Wáitias jakamujai yamaikia ti shiir nankaamas Uunt awajsamuiti.</VERS>
      <VERS vnumber="10"> Ashí írunna nu Yus najanamu ásar ni wakeramun umiktin ainiawai. Tura Ashí ni uchirisha ni Shíirmarin pachiinkiarat tusa wakerawai. Tuma asa Yuska Jesukrístun, nu shuaran Uwemtiknia nuna, ni waitsmujai nekas Uwemtikkiartin awajsamiayi.</VERS>
      <VERS vnumber="11">Yusna Atí tusa shiir awajsamuncha tura Kristu niin shiir awajea nunasha Yuska mai metek ni Aparínti. Nu asamtai Yusa Uchiri nu shuaran "yatsur" Títinian natsantatsui.</VERS>
      <VERS vnumber="12">Yus-Papinium Núnisan tawai: "Ame Náarmin winia yatsurun ujakartatjai. Ashí iruntramunam kantampruattajme."</VERS>
      <VERS vnumber="13">Ataksha ni shuarijiai métek Enentáimtamun tawai: "Yúsan ti shiir Enentáimtustatjai." Tura ataksha: "Yus surusmia Nú uchirjai Yúsan umirkun pujajai" tawai.</VERS>
      <VERS vnumber="14"> Tura nu uchi aents ásarmatai Núnisan Jesussha aents ajasmiayi. Tura aents ajas jaka, iwianchin, jatai nérenniurin, Ashí emesramiayi.</VERS>
      <VERS vnumber="15">Tura ti Untsurí shuaran uwemtikrarmiayi. Nu shuar yaunchu Jákatniun ashamainiak tuke Wáitin ármiayi. Antsu ni jakamujai Yamái ankant ainiawai.</VERS>
      <VERS vnumber="16">Maa, Imiá nekasaiti, nayaimpinmaya suntaran Yáintaj tusa Táchamiayi. Antsu Ashí Apraám weean, Ashí Yus-shuar ainia nuna Yáintajtsa Támiayi.</VERS>
      <VERS vnumber="17">Túratin asa penké métek ni Yachía ainis ajasmiayi. Nujai iin tuke waitnentrampramniaitji. Tuma asa Yúsnan pujurniu uuntri ajas Yúsan tuke pénker chichartamsamniaitji. Núnisan murikiun maa Yus Súsatniua aintsan ni jakamujai Ashí shuara tunaarin tsankurniuiti.</VERS>
      <VERS vnumber="18">Tura imia ninki waitsa asa tura íwianch nekapsamu asa yamaikia iisha Wáitiakrincha tura íwianch nekapramkurnisha yainmakminiaitji.</VERS>
    </CHAPTER>
    <CHAPTER cnumber="3">
      <VERS vnumber="1"> Tuma asamtai, pénker yatsuru, atumniasha Niiniu Atí tusa Yus achirmakuitrume. Tuma asarum Kristu Jesus pénker Enentáimtustarum. Niisha Yus nekas Akatramuyayi. Tura Ashí Yus-shuar ajasarua nujai Yúsnan pujurniu uuntria Núnisaiti.</VERS>
      <VERS vnumber="2">Nu Atí tusa Yus anaikiamiayi. Túramtai Kristu nuna ti penker takasuiti. Núnisan Muisais Ashí Yusa aentsrin, Israer-shuar armia nuna ti shiir wainkiamiayi.</VERS>
      <VERS vnumber="3">Túrasha Muisaisjai nankaamas Kristu ti shiir awajnasuiti. Jeajai nankaamas jea jeamniuka nekas pénkerchakait. Núnisan Kristu Muisaisjai nankaamas pénkeraiti.</VERS>
      <VERS vnumber="4">Kame Ashí jean shuar jeamtsuk. Tura Yus Ashí írunna nuna najanaiti.</VERS>
      <VERS vnumber="5">Wats. Muisais Israer-shuaran Wáiniuk Yusa Jeen takastinia aintsan pénker takarniuyayi. Tura ni takaak ukunam Yus Títiatna nuna etserkatniuyayi.</VERS>
      <VERS vnumber="6">Túrasha Kristu Yusa Jeen takarniuchu asa antsu Yusa Uchiri asa nui Ashí akupeawai. Nu jeasha iitji. Tura tuke iniaitsuk kakaram ajasar Yus suramsattaj nu wararsar Nákastiniaitji.</VERS>
      <VERS vnumber="7"> Nu asamtai, Yusa Shiir Wakani Yus-Papinium tawai: "Yamaikia, Yus tana nu ántakrumka</VERS>
      <VERS vnumber="8">nakittsuk shiir anturkatarum. Israer-shuar yaunchu aents atsamunam wekainiak Yus taman nakitrar Yúsan nekapsar akajkarmiayi.</VERS>
      <VERS vnumber="9">Túramtai Yus Tímiayi "Nui Atumí uuntri nekaprusar akajtukarmiayi. Kuarenta (40) uwitin wi kakaram Túramun iisarsha nakitrurarmiayi.</VERS>
      <VERS vnumber="10">Tuma ásarmatai nu shuaran kajerkan tiarmajai "Nu shuar ni Enentáin tuke awajiniawai. Tura Wi taman umirkatniun nakitiainiawai" Tímiajai.</VERS>
      <VERS vnumber="11">Tura kajerkaran nekas Tákun "Wijiai shiir pujustinian penké tsankatkachartatjai" Tímiajai" Tímiayi Yús." Tu aarmaiti.</VERS>
      <VERS vnumber="12">Anearta, yatsuru. Yajauch Enentáimsarum tuke iwiaaku Yus Enentáimtutsuk kanakiirap.</VERS>
      <VERS vnumber="13">Kame kashinkia tunaajai anannam Enentáimin Yúsna nakitrashtapash. Tuma asamtai yamaik tura Ashí tsawant Ikiakánairatarum.</VERS>
      <VERS vnumber="14">Yámankamtaik Kristu shiir Enentáimtusmaj Núnisrik tuke iniaitsuk émeteakrikia Krístujai shiir tsaninkiar pujustatji.</VERS>
      <VERS vnumber="15">Nu asamtai Yus-Papí tawai: "Yamaikia, Yus tana nu ántakrumka nakittsuk shiir anturkatarum. Israer-shuar yaunchu Yus taman nakitrarua Núnisrum ajasairap."</VERS>
      <VERS vnumber="16">Muisais Ejiptu nunkanmaya jiikmia Nú shuar Yusa chichamen anturkariat nakitrarmiayi.</VERS>
      <VERS vnumber="17">Tura umiiniachkui kuarenta Uwí kajerkarmiayi. Tunaan Túrawaru ásar Untsurí shuar aents atsamunam kajinkiarmiayi.</VERS>
      <VERS vnumber="18">Kame umirkacharunka Yus "Wijiai shiir pujustinian penké tsankatkachartatjai" Tímiayi.</VERS>
      <VERS vnumber="19">Iis, Yúsan Enentáimtachu ásar Niijiai shiir pujustinnium wayatniun tujinkiarmiayi.</VERS>
    </CHAPTER>
    <CHAPTER cnumber="4">
      <VERS vnumber="1"> Nu asamtai, ii wayatin tsankatkamu áyatar Yusjai shiir pujustinnium Páchitkiachu aij tusar aneartiniaitji.</VERS>
      <VERS vnumber="2">Yaunchu nu shuaran ujakarmia Núnisan incha Uwempratin Chichaman ujatmakuitji. Nu shuar Yúsan Enentáimtutsuk antukaru ásarmatai nu chicham Yáincharmiayi.</VERS>
      <VERS vnumber="3">Antsu iikia ni chichame Enentáimta asar Yusjai shiir pujustinnium nekas wayaji. Tura chikichan Yus Tímiayi: "Nu asamtai kajerkan nekas takun "Wijiai shiir pujustinian penké tsankatkachartatjai" Tímiajai" Tímiayi. Kame Yus Jú nunkan najana umik Nuyá shiir pujus ayampramiayi.</VERS>
      <VERS vnumber="4">Yus-Chichamnum ayampramun Júnis tawai. "Yus sais tsawant takakmas Nuyá tsawantai ayampramiayi."</VERS>
      <VERS vnumber="5">Tura ataksha tawai: "Wijiai shiir pujustinnium Wayá ayamprashtatui."</VERS>
      <VERS vnumber="6">Shuar nui wayawar ayampratin tuke awai. Tura emka Uwempratin Chichaman antukarmia nuka umichu ásar wayacharmiayi.</VERS>
      <VERS vnumber="7">Nu asamtai ataksha Yus wayatin tsawantan aanturmaitji. Nusha Yamái tsawantaiti. Wats, Israer-shuar ni nunké Yus susamunam Wayáwarmiayi. Tura nuna ukunam Uunt Tawit timiajai Yus ni chichamen ujatmaji: "Yamaikia, Yus tana nu ántakrumka nakittsuk shiir anturkatarum. Israer-shuar yaunchu Yus taman nakitrarua Núnisrum ajasairap" Tímiayi.</VERS>
      <VERS vnumber="8">Kame ni Kapitiántri Jusué Israer-shuaran ni nunkeen Awayá ayamtikraitkiuinkia Yus ukunam ataksha tsawantan aanturmachaaji.</VERS>
      <VERS vnumber="9">Nujai Páantaiti, Ashí Yus-shuar Yusjai shiir pujusar ayampratin tuke awai.</VERS>
      <VERS vnumber="10">Yusjai ayampra nu, ni kakarmarijiai takastinian ayampraiti Yus ni Takatríjiai ayampramia Núnisan.</VERS>
      <VERS vnumber="11"> Nu asamtai iisha Yusjai shiir pujustinnium pachiinkiachaij tusar Yus shiir Enentáimtusar kakaram ajastiniaitji. Israer-shuar yaunchu Yus taman nakitrarua Núnis ajaschatniuitji.</VERS>
      <VERS vnumber="12">Yusa chichame iwiaaku chichamaiti, Imiá kakarmaiti. Puniá mai érea Núniniaiti. Tuma asa shuara Enentáin init Wayá Ashí ni Enentáimmian tura wakeramurin ti paant awajtawai.</VERS>
      <VERS vnumber="13">Yus najanamuka penké Niin umprukchamniaiti. Ashí írunna nu Yus iimmianum Misúa aintsan paant ainiawai. Tura ii Túramu Ashí paant ujakartatji.</VERS>
      <VERS vnumber="14">Jesus Yusa Uchiri nekas Yúsnan pujurniu uuntri ajas Yusai Wayá iiniun chichartamji. Nu asamtai iniaitsuk tuke nekas Enentáimtustiniaitji.</VERS>
      <VERS vnumber="15">Niisha iijiai métek Ashí tunaanum nekapsamuiti. Túrasha tunaan Túrachmiayi. Tuma asa ii tujintiaj nuna paant nékak ii itiurchatrin waitnentramniuitji. Tura Yúsnan pujurniu uuntri asamtai</VERS>
      <VERS vnumber="16">Yús-akuptainium shiir Enentáijiai sapijmiatsuk jeamniaitji. Tura Yus iin anenma asa waitnentramak itiurchat pujajnia nui yainmaktatji.</VERS>
    </CHAPTER>
    <CHAPTER cnumber="5">
      <VERS vnumber="1"> Tura Yúsnan pujurniu uuntrikia shuar anaikiamuiti tura ni Takatrí Jímiaraiti. Yusai Shuárnan chicharsatniuiti. Nuyasha Yus Suíniamun Súsatniuiti tura Núnisan namanken maa Yúsan Súsatniuiti shuara tunaarin Asakátratniun.</VERS>
      <VERS vnumber="2">Tura Yúsnan pujurniu uuntri niisha shuar asa ni tujintiamun nékak shuar nékachuncha tura waak yujainia nunasha waitnentramniaiti.</VERS>
      <VERS vnumber="3">Tura niisha tujintia asa ni tunaarincha Chíkichnajai métek tsankurnarat tusa namanken maa Yúsan Súsatniuiti.</VERS>
      <VERS vnumber="4">Shuar ni Enentáijiainkia Yúsnan pujurniu uuntri ajaschamniaiti. Antsu Yus nu shuaran anaikiatniuiti. Núnisan Arunkan anaikiamiayi.</VERS>
      <VERS vnumber="5">Núniskete Krístujai. Niisha ni Enentáijiai Yúsnan pujurniu uuntri ajaschamiayi. Antsu Yus Niin anaik nujai shiir awajsamiayi. Tura Tímiayi: "Ame winia Uchiruitme. Túmaitkui yamaikia winia kakarmarun átakeajme."</VERS>
      <VERS vnumber="6">Tura ataksha Yus-Papinium Júnis tawai: "Mirkisetékka Yúsnan pujurin amia Núnismek Amesha tuke Yúsnan pujurin átatme."</VERS>
      <VERS vnumber="7">Kristu Jú nunkanam pujak kakantar uutuk Yúsan ti seamiayi. Niin Jákatniunmaya uwemtikramnia asamtai seamiayi. Tura Yusa wakeramurin tuke Enentáijiai Enentáimtakui Yus anturak ti Yáinmiayi.</VERS>
      <VERS vnumber="8">Nujai Kristu Yusa Uchiríntiat ni Wáitsatniujai umirkatniun unuimiarmiayi.</VERS>
      <VERS vnumber="9">Nujai ti nekas Uwemtikin ajasmiayi. Tura shuar umirainia nuna tuke uwemtikrarminiaiti.</VERS>
      <VERS vnumber="10"> Túramtai Yus Niin Yúsnan pujurniu uuntri Mirkisetékjai métek awajsamiayi.</VERS>
      <VERS vnumber="11">Ju ti nukap áujmatsatin awai. Túrasha ántichu asakrumin mashi ujakchamniaitjiarme.</VERS>
      <VERS vnumber="12">Atumka yaunchu mash nekaamaintrume. Túmaitiatrum ataksha Yaitiás Yúsnan jintintruat tusarum atsumarme. Warí, kuirchia Núniniaitrume. Kátsuram Yútsuk muntsu Muntsúatniuitrume.</VERS>
      <VERS vnumber="13">Kuírchikia Uwempratin Chichaman áujenak pénker unuimiainiatsui. Tinkiamnumia ásar tujintiainiawai.</VERS>
      <VERS vnumber="14">Apatuk Kátsurman aya uunt Yuámniaiti. Uunt ainia nuka pénkernasha tura yajauchincha apatkar paant nékainiawai.</VERS>
    </CHAPTER>
    <CHAPTER cnumber="6">
      <VERS vnumber="1"> Uunt ajastai. Krístunu ana Nuyá aya Yúpichuchia nuke Enentáimtutsuk nu arantcha unuimiartai. Kame emka unuimiartinia nu ju ainiawai: shuar ni tunaarin Jákatniunam Júana nuna Kúntuts Enentáimtur Yúsan shiir Enentáimtustincha,</VERS>
      <VERS vnumber="2">imiantinnium nekaatniusha, Yus-shuar yainmanum uwejé awantsatniusha, jakamunmaya nantaktincha, tura sumamtikiatin tsawanta nu nekaatniusha.</VERS>
      <VERS vnumber="3">Tura Yus Yáinmakrin nuna nankaamas nekaattaji.</VERS>
      <VERS vnumber="4">Shuar Yusna nuna nekaanka tura Yus susamun takakkunka tura Yusa Shiir Wakaní kakarmarin nekapsaitkiunka</VERS>
      <VERS vnumber="5">tura Yusa chichamencha pénkeraiti nekaanka tura Yusa kakarmari ukunam nunka yamarmanum takastatna nuna Yamái nekapeakka,</VERS>
      <VERS vnumber="6">nu shuar nuna nakitiak kanakniaka atak ni tunaarin Enentáimtak ikiuktinian wakerachuk tujinkiattawai. Warí, Ní Enentáijiai Yusa Uchirin Krúsnum Máiniaiti Túrak Ashí iimiainiai natsanmain awajeawai.</VERS>
      <VERS vnumber="7">Nu shuar yajauch nunka aintsan ainiawai. Yumi Yútakui pénker nunka arakan pénker tsapatmakka arakmaun yayawai. Túramtai Yus shiir Enentáimiui.</VERS>
      <VERS vnumber="8">Antsu Jankí nupan tsapatmakka nu nunka yajauchiiti. Yus aeseak emesrattawai.</VERS>
      <VERS vnumber="9"> Aneamu Yatsurú, tu chicharkursha, Nú shuarchaitrum nu nékaji. Antsu uwempra asarum Nú pénker Túrattarme.</VERS>
      <VERS vnumber="10">Yus ti pénker asa átum takasmancha tura ni aneakrum Yus-shuar yainmancha kajinmatkishtatui. Tura yamaisha tuke Túrarme.</VERS>
      <VERS vnumber="11">Tura nuik Túrarmena Núnisrumek tuke iniaitsuk kakaram takasrum Ashí Yus tsankatramkatta nu Wáinkiattarme. Núnisan Atí tusar wakeraji.</VERS>
      <VERS vnumber="12">Nakimtsuk kakaram ajastarum. Niiniua nuna Yus ni shuarin susattawai. Tura shuar Yúsan Enentáimtak shiir Enentáijiai Nákakka nuna wainkiattawai. Tu takastarum tusar wakeraji.</VERS>
      <VERS vnumber="13">
      </VERS>
      <VERS vnumber="14">Yus yaunchu Apraámjai chichaak "Ti nekas shiir awajsattajme tura ti nukap pampamtikrattajme" Tímiayi. Nuna taku Imiá nekas tajai tusa tura Chíkich Niijiai nankaamas uunt atsakui imia Ninki pachiimias tumammiayi.</VERS>
      <VERS vnumber="15">Tutai Apraám Yáitmataik Nákas Yus timia nuna Wáinkiamiayi.</VERS>
      <VERS vnumber="16">Shuar "nekas tajai Yus iirui" Tákunka Chíkich niijiai nankaamas uuntan Páchiawai. Tura tu chichasmatainkia Nuyánka Imiá nekas tana nu nekaamniaiti.</VERS>
      <VERS vnumber="17">Tuma asamtai Yuska "ti nekasan Yapájítsuk Túrattajai" tusa imia Ninki pachiimias tumammiayi. Nujai ni tsankatkamun Júkiartatna nu shuar Yus ti nekas umiktatna nuna nékainiawai.</VERS>
      <VERS vnumber="18">Yus penké Wáitruachmin asa áyatik ni tamajai nekasaiti. Nuna arant nuikia imia Ninki pachiimias ti Ikiakátmaji iin. Nujai iisha uwempratai tusar Niiní weamkatikia tsankatramkattajnia nu ti shiir Enentáimsar Wáinkiatin Nákaji.</VERS>
      <VERS vnumber="19">Nu Enentáimsar kakaram ajaji. Yusaiya iin umuchtiamkamnia penké atsawai. Yusai áchitkia asakrin ti kakaram emettamji.</VERS>
      <VERS vnumber="20">Jesussha emka Yusai Wayá mash iwiarturmaji. Tura Mirkiseték amia Núnisan Niisha Yamái tuke amuukashtinian Yúsnan pujurniu uuntri ajasuiti.</VERS>
    </CHAPTER>
    <CHAPTER cnumber="7">
      <VERS vnumber="1"> Nu Mirkisetéksha Sarem nunkanam akupniuyayi. Tura Ashí nankamas kakaram Yúsnan pujurniuyayi. Apraám Chíkich akupniun mesetjai awakak Támatai Mirkiseték jiintiuki inkiun ti shiir Awájsámiayi.</VERS>
      <VERS vnumber="2">Túramtai Apraám nupetmakar kuit jukimiun tias (10) akantuk susamiayi. Mirkisetéka naari tana juka "ti penker uunt akupin" tawai. Tura Saremka "ti shiir imiatkincha" tawai. Tura Mirkiseték Sarema akupniuri asa "ti shiir imiatkinchanum Akupín" tawai.</VERS>
      <VERS vnumber="3">Nukurisha aparisha Yus-Chichamnum atsawai. Núnisan ni uuntrisha atsawai. Ni akiiniamurincha ni jakamurincha ujaatsui. Tuma asamtai Yusa Uchiría aintsan tuke iniannakchatniun Yúsnan pujurniu uuntri ajasuiti.</VERS>
      <VERS vnumber="4">Mirkiseték Timiá uuntauya nu Enentáimprata. Ii uuntri Apraámsha nupetmakar kuit jukimiun tias akantuk susamiayi.</VERS>
      <VERS vnumber="5">Tuma asamtai Apraám nankaamas uuntaiti. Muisais akupkamujai Riwí Weeáka Yúsnan pujurin ainiawai. Niisha Ashí Israer-shuarjai métek Apraám Weeá ainiawai. Túmaitiat penké Israer-shuar ni waririn tias akantuk Riwí shuaran suu ármiayi. Muisais tu akupkamiayi.</VERS>
      <VERS vnumber="6">Túrasha Mirkiseték Riwí weeachunak Apraám Tiásan akantuk niin susamiayi. Apraám Yus shiira nuna tsankatkamuitiat Mirkisetékan niijiai uunt asamtai susamiayi. Túram Mirkiseték Apraáman shiir awajsamiayi.</VERS>
      <VERS vnumber="7">Imiá nekas Mirkiseték Apraáma nankaamas Páantin asa Apraáman shiir awajsamiayi.</VERS>
      <VERS vnumber="8">Israer-shuarti tias akankamun Súajnia Nú shuar aya aents ásar tuke pujuschamin ainiawai. Antsu Mirkiseték jakamun Yus-Chicham penké ujaatsui.</VERS>
      <VERS vnumber="9">Yamái Riwí Weeá shuar kuit akankamun achiktin ainiawai. Túrasha Apraám Mirkisetékan Súakui Riwí Weeá nujai susa ainiawai.</VERS>
      <VERS vnumber="10">Apraám Weeá ainiak ni Ayashía ainis Enentáimtusmin ainiawai.</VERS>
      <VERS vnumber="11"> Muisais akupkamunam Riwí-shuarnumia aya Arun Weeá shuar Yúsnan pujurin ármiayi. Niisha Muisais akupkamu timia nujai métek penké shuarjai takasarmiayi. Tura Riwí-shuarnumia Yúsnan pujurniu takatrijiai Tunáa nekas Asakárminiaitkiuinkia Yúsnan pujurin yamarmak, Arun weeachu, anaikiashtin ainti. Túrasha Yus Jesusan, Mirkiseték amia ainis, Yúsnan pujurniun anaikiaiti. Nusha Arun weeachuiti.</VERS>
      <VERS vnumber="12">Tura Yúsnan pujurin Yapajniámtai Muisais akupkamusha Yapajniátniuiti.</VERS>
      <VERS vnumber="13">
      </VERS>
      <VERS vnumber="14">Nu arantcha, ii Uuntri Jesukrístu Riwí-shuarcha antsu Jutá-shuarauyayi. Tura Muisais akupkamujai Jutá-shuarnumia Yúsnan pujurin atsutniuiti. Antsu nuna takatrin penké Túrashtiniuyi. Tuma asamtai Nújaisha Muisais akupkamu Yapajniátniuiti.</VERS>
      <VERS vnumber="15">Nú Páantcha awajsamniaiti. Wats, Yúsnan pujurin yamarma nuka Mirkisetékjai métekete.</VERS>
      <VERS vnumber="16">Ninkia Riwí shuar asa Yúsnan pujurin ajaschamiayi, antsu Jákashtin asa nu kakarmajai Yúsnan pujurin ajasmiayi.</VERS>
      <VERS vnumber="17">Tuma asamtai juna Yus Jesusan áujmatui: "Mirkisetékka Yúsnan pujurin amia Núnismek Amesha iniannatsuk Yúsnan tuke pujurin átatme."</VERS>
      <VERS vnumber="18">Nujai yaunchu akupkamu pénkercha ajasmatai japirmaiti.</VERS>
      <VERS vnumber="19">Muisais akupkamuka Shuáran pénker awajsachminiuyayi. Antsu Yus iin ti shiir awajtamsattajnia nu Nákaji. Nujai Yusai ti shiir Jeeáitji.</VERS>
      <VERS vnumber="20">Nunasha Yus "nekas tajai" tusa Ninki pachiimias tumammiayi.</VERS>
      <VERS vnumber="21">Riwí-shuarnumia Yúsnan pujurin Yusa naari pachitsuk anaikiamu ármiayi. Antsu Jú Yúsnan pujurniunka Yus imia Ninki pachiimias anaikiamiayi. Tura Niin Júnis Tímiayi: "Uuntka imia Ninki pachiimias tiniu asa penké Yapajiáshtatui. Niisha "Mirkisetékka Yúsnan pujurin amia Núnismek Amesha tuke Yúsnan pujurin átatme" Tímiayi."</VERS>
      <VERS vnumber="22">Tuma asamtai Jesuska nekas uwemtikrattajai tusa yaunchu amia nujai nankaamas pénker Chichaman iwiarturuiti.</VERS>
      <VERS vnumber="23">Yaunchu Yúsnan pujurin Untsurí ármiayi. Chíkich jakamtai Chíkich tuke takaarmiayi.</VERS>
      <VERS vnumber="24">Antsu Jesus tuke Jákashtin asa chikichan ikiurkishtatui.</VERS>
      <VERS vnumber="25">Tuma asa tuke iwiaaku pujak ni shuarin tuke Yúsan áujtusminiaiti. Tuma asa shuar Niin Enentáimtusar Yusai weankarun tuke uwemtikramniaiti.</VERS>
      <VERS vnumber="26">Tuma asa Jesus Yúsnan pénker pujurin asa ii atsumajnia Núkete niisha. Niisha ti shiir asa penké tunaarinchaiti. Ashí tunaariniunmaya kanakniuiti. Tura Yusjai métek Uunt ajasuiti.</VERS>
      <VERS vnumber="27">Niisha yaunchu Yúsnan pujurniu uuntri armia Núnikchaiti. Yaunchua nuka murikiun Máawar Ashí tsawant Yúsan suu ármiayi. Nujai emka ni tunaarin Nuyá Ashí shuara tunaarin Asakátin ármiayi. Tura Jesuska Jákatniunam Chikichkí surumak Ashí shuara tunaarin Asakátramiayi.</VERS>
      <VERS vnumber="28">Muisais akupkamuka penké shuarnak tuke pénkercha ain Yúsnan pujurniu uuntrin anaikiaiti. Tura nu ukunmanka Yus, nekas ninki pachiimias, ni Uchirín, tuke pénkera nuna, Yúsnan pujurniu uuntrin anaikiaiti.</VERS>
    </CHAPTER>
    <CHAPTER cnumber="8">
      <VERS vnumber="1"> Nekas juna Tájame: Yúsnan pujurniu uuntri Jesus iin ti shiir yainma asa akupin pujutainium Yusa untsuurini nayaimpiniam pujusuiti.</VERS>
      <VERS vnumber="2">Nekas Yusa Jee nayaimpinma nu aents najanachma antsu Yus najanamuiti. Nui Jesus Yúsnan pujurui.</VERS>
      <VERS vnumber="3">Ashí Yúsnan pujurniu uuntri ainia nu, shuar Yúsnan susamuncha tura naman maar Yus Sútaincha Yúsan Ashí Súsatin ainiawai. Núnisan Jesukrístusha Yúsan Súsatniuiti.</VERS>
      <VERS vnumber="4">Juyá Yúsnan pujurin Muisais timia nuna Yúsan yamaisha susamin akui Jesus ju nunkanam pujakka Yúsnan pujurin áchainti. Antsu nayaimpiniam takaawai.</VERS>
      <VERS vnumber="5">Yus yaunchu Muisaisan nayaimpiniam írunna nuna iniaktus Tímiayi "Ame Wáinkiamna nujai métek Ashí najanata." Túramu asamtai Ashí yaunchu Yúsnan pujurin Muisais najanamujai takainia nu aya nayaimpiniam ana nuna nakumkamujain takainiawai.</VERS>
      <VERS vnumber="6"> Antsu Jesus ti nekasa nujai nayaimpiniam takaawai. Muisais akupkamuka Shuáran pénker awajsachminiaiti. Antsu Yus iin ti penker awajtamsattaji. Kame Yamaram Chichamnum Yus Ashí Túrutmattajnia nu Muisais akupkamunam ana nuna nankaamas ti penker ainiawai. Tuma asamtai nankaamas pénker Chichaman Jesus takartamji.</VERS>
      <VERS vnumber="7">Kame Emka Chicham, Yus Muisaisjai yaunchu najanamia nu, nekas pénkeraitkiuinkia Yamaram Chichaman najanachaayi.</VERS>
      <VERS vnumber="8">Antsu pénkercha Aíniakui Israer-shuaran Tímiayi: "Uunt Yus tawai: "Tsawant jeamtai Ashí Israer-shuarjai Yamaram Chichaman najanattajai.</VERS>
      <VERS vnumber="9">Yaunchu ju shuara uuntrin Ejiptunmaya yaruakmiaj nui Emka Chichaman najanamjai. Tura Yamaram Chichaman najanattaj nu Núnischa átatui. Emka nuna uminiachkui ajapan iniaisarmajai." Núnis tawai Uunt Yus.</VERS>
      <VERS vnumber="10">Tura nu arantcha tawai: "Tsawant jeamtai Israer-shuarjai Yamaram Chichaman najanattaj nuka Júnis átatui. Wi akupeajna nuna Enentáin paant Enentáimtikrartatjai. Nuyá ni Yusri ártatjai tura niisha Wíi shuar ártatui.</VERS>
      <VERS vnumber="11">Nuisha Yúsan nekaat tusa jintinnaiyachartatui. Kame ni aisha ni yachisha kame Ashí shuar, uchisha uuntcha, Ashí nekarawartatui.</VERS>
      <VERS vnumber="12">Tura Ashí ni tunaarincha tsankuraran ni yajauchirin atak penké Enentáimtuschartatjai" Tímiayi." Tu aarmaiti.</VERS>
      <VERS vnumber="13">Wats, Emka Chicham yajauch ajakui Yus Yamaram Chichaman Nájaneak pujurui. Tura yajauch ajasua nuka Wárik ajapnattawai.</VERS>
    </CHAPTER>
    <CHAPTER cnumber="9">
      <VERS vnumber="1"> Ayu. Yus shiir awajsatniuka Emka Chicham timia nujai métek Túratniuyayi. Tura ju nunkanmaya Yusa Jeen weriar Yús shiir awajsatniuyayi.</VERS>
      <VERS vnumber="2">Nu Jeasha Júnis tesakmauyayi. Nékatka Shiir Tesaamu tutainti. Nui asuitin ekeemakar Tsáapin awajtaisha tura misasha Yus iniaktusma tantajai pujuyayi.</VERS>
      <VERS vnumber="3">Nuyá-tesaamuka Imiá Shiir Tesaamu tutainti.</VERS>
      <VERS vnumber="4">Nui kunkuin ekeemataisha kurijiai kuerma tura Chícham Aarma Chumpitiaisha pujuyayi. Nusha Ashí kurijiai kuérmauyayi. Tura init kurijiai najanamu ichinkian Maná yurumak enkemniuyayi. Nuyá Yúsnan pujurniu uuntri Arunka ushukrutairi yaunchu tsapaak jankukmia nusha enkemniuyayi. Nuyá Yus najanamu Chícham Muisais kayanam aarmasha enkemniuyayi.</VERS>
      <VERS vnumber="5">Nuna úkurin Kirupín, nayaimpinmaya suntara nu, kurijiai nakumkamu wajarmiayi. Nusha Yusa Shíirmarin nakumkarmiayi. Tura ni nanapéjai shuara Tunaarín ayamprutain Nukúakuyayi. Nuna arantka Yamái etserkatin atsumatsji.</VERS>
      <VERS vnumber="6">Núnis aa asamtai Shiir Tesaamunam Ashí Yúsnan pujurin tuke Wáiniak Yúsnan takasarmiayi.</VERS>
      <VERS vnumber="7">Tura Imiá Shiir Tesaamunmanka aya ni uuntrin Wáiniauyayi. Tura niisha Ashí uwitin aya chikichik tsawant wayamiayi. Wayak ni tunaarisha tura Ashí shuara tunaari tsankurnarat tusa Yus Súsatniu namanké numpen juu ámiayi.</VERS>
      <VERS vnumber="8"> Yusa Wakani Núnis Atí tusa nuna mash iwiaramiayi. Tura asa juna paant awajturmaji. Jú nunkanmaya Yusa Jee pujakui tura aya nuin Yus shiir awajsamniaitkiuinkia nekas Imiá Shiira nui Yus pujamunam wayatin tuke itiurchat ainti.</VERS>
      <VERS vnumber="9">Nusha Yamái pujuiniaj nuna Enentáimtikrampratniuitji. Shuar Yus shiir Enentáimtikratniun namanken maa Suíniaksha nu shuar ni tunaarijiai tuke itit Enentáimtumainiawai.</VERS>
      <VERS vnumber="10">Warí, aya Yurumátniusha umartincha nijiartincha tura Ashí Núnisan Túratniujai aya Pátatek asamtai Enentáiniam ana nuna iwiarachmin ainiawai. Antsu Yus Nú Túratniunka Yapajiátniuyayi. Tuma asamtai Yapajniátsain Túratin ainiawai.</VERS>
      <VERS vnumber="11">Tura yamaikia Kristu Táwiti tura Yúsnan pujurniu uuntri ajas Yamaram Chichamnum Yus ti penkeran Túrutmatniua nuna pujurturmaji. Niisha ti shiir Yus Jea aents najanachmanum takaawai. Nu Jea ju nunkanmayanchuiti.</VERS>
      <VERS vnumber="12">Tura Kristu Imiá Shiir Tesaamunam namanke numpéjai wayachuiti antsu ni numpejain~ki wayaiti. Tura aya Chikichkí Wayá ii tunaarin asakturmar tuke uwemtikrampramiaji.</VERS>
      <VERS vnumber="13">Nekas namanké numpesha tura aisamu yunkunmirisha Tunáa shuarnum Pátatek ukatkamu aya Pátatek shiir awajsamniuyi.</VERS>
      <VERS vnumber="14">Túrasha Kristu numpé ii tunaarin penké Asakáruiti. Túramtai yamaikia Tunáa Jákatniunam Júana nujai itit Enentáimtumatsuk nekas iwaaku Yus shiir umirkamniaitji. Kristu penké tunaarincha asa tuke Jákashtin Wakaní kakarmarijiai Jákatniunam Yusai surumakmiayi.</VERS>
      <VERS vnumber="15"> Nu asamtai Jesukrístu Yamaram Chichaman shiir takarniuiti. Yaunchu Chichamjai Tunáa nekas tsankurachma asamtai Kristu jaka nu tunaancha tsankurarmiayi. Nujai Ashí Yus-shuarti Yus achikma asar Yus tsankatramajnia nu Wáinkiar tuke wararsattaji.</VERS>
      <VERS vnumber="16">
      </VERS>
      <VERS vnumber="17">Shuar ni Kuítrin akantrattak chichaman najanatniuiti. Tura Jáatsain nu kuit akantrashtiniaiti. Aya nii jakamtai nu chicham najanamu uminkiatniuiti.</VERS>
      <VERS vnumber="18">Nu asamtai Emka Chicham Muisaisjai najanamusha maamu numpé ukatramujai akupkamuyayi. Nujaisha naman Máatniuyayi.</VERS>
      <VERS vnumber="19">Muisais nu akupkamun Ashí Shuáran ujakarmiayi. Nuyá ure kapaakujai tura nupajaisha namanké numpé entsajai pachimpramujai ayak akupkamu papincha Ashí shuarnasha ukatkarmiayi.</VERS>
      <VERS vnumber="20">Tura tiarmiayi "Ju numpajai "Chícham Yus akupturmarmena nu nekas umiktiniaiti" tawai."</VERS>
      <VERS vnumber="21">Nuyá nu numpajai Yusa Jeencha Ashí nui takastin irunmia nunasha ukatkarmiayi.</VERS>
      <VERS vnumber="22">Nu akupkamujai penké ishichik numpajainchu shiir awajsamniaiti. Túrasha numpajainchu Tunáa penké Asakárchamniaiti.</VERS>
      <VERS vnumber="23"> Tuma asamtai Muisais najanamu nayaimpiniam ana nuna aya nakumkamu ásar namanké numpejai shiir awajsamu ármiayi. Antsu nayampiniam nekas írunna nu, nankaamas kakaram numpajai shiir awajsatin ainiawai.</VERS>
      <VERS vnumber="24">Krístuka yaunchu Yusa Jeen aents najanamunam takastaj tusa wayachmiayi. Nuka nayaimpinmayan aya nakumkamuiti. Antsu nekas nayaimpiniam Yus pujamunam Wayá asa iin áujturmaji.</VERS>
      <VERS vnumber="25">Yaunchu Yúsnan pujurniu uuntri ni numpejainchu Ashí uwitin Imiá Shiir Tesaamunam wain ármiayi. Tura Krístuka Untsurí wayachuiti.</VERS>
      <VERS vnumber="26">Kame Untsurí wayatniuitkiuinkia ni numpejain~ki Wayá asa Yámankamtaiknumia Untsurí Jákaayi. Antsu yamaikia ju nunka Amúamunam Kristu Chikichkí Jákatniunam surumak tunaan Ashí Asakáruiti.</VERS>
      <VERS vnumber="27">Ashí shuar Chikichkí jakar Nuyá ni Túramun Yusai nekamatniun nantaktin ainiawai.</VERS>
      <VERS vnumber="28">Núnisan Kristu Chikichkí Jákatniunam surumak shuara tunaarin Asakáruiti. Tura atakka tunaan Asakártinian wantinkiashtatui. Antsu ni Tátintrin Nákainia nuna uwemtikkrattsa wantinkiattawai.</VERS>
    </CHAPTER>
    <CHAPTER cnumber="10">
      <VERS vnumber="1"> Muisais akupkamuka ukunam ti penker átatna Núchaiti. Antsu nuna aya nakumeawai. Tuma asa Ashí uwitin naman maar Yus Sútaijiaisha shuara tunaarin Asakátrachminiaiti.</VERS>
      <VERS vnumber="2">Kame Asakátraka shuar nekas shiir awajsamniaitkiuinkia Yus naman maar Súsatniun atsumachuk iniaisaraayi. Iis, mash tsankuramuitkiunka ni tunaarijiai itit Enentáimtumascharainti. Túrawar naman maar Yus Súsatniun iniaisarainti.</VERS>
      <VERS vnumber="3">Antsu namanken maar Ashí uwitin tuke Suíniak nujai ni tunaarin tuke Enentáimtuiniawai.</VERS>
      <VERS vnumber="4">Warí, namanké numpejai ii tunaari penké Asakárchamniaiti.</VERS>
      <VERS vnumber="5">Nu asamtai Kristu Jú nunkanam taa Yúsan chicharuk Tímiayi: "Naman maar Sútaisha penké nakitrame. Antsu ayash iwiaram surusuitme.</VERS>
      <VERS vnumber="6">Naman aesamusha tura tunaan Asakártin naman susamusha wakeratsme.</VERS>
      <VERS vnumber="7"> Tuma asamtai "Yusrú, Tímiajai. Winia aatrurma Núnisnak ame wakeramurmin umiktajtsan Táwitjai" Tímiajai" Tímiayi.</VERS>
      <VERS vnumber="8">Emka, Muisais akupkamu ain, naman susamuncha, tunaan Asakárat tusa naman maar susamuncha, naman aesamuncha Yus Ashí nakitraiti tawai Kristu.</VERS>
      <VERS vnumber="9">Nuyá "Yusrú, ame wakeramurmin umiktajtsan Táwitjai" tawai. Nuna taku naman maar Sútain "Asakáiniaiti" tawai. Tura chikichan ikiuawai.</VERS>
      <VERS vnumber="10">Jesukrístu Yúsan umiruk Jákatniun Chikichkí surumakmatai Yus iin tunaarincha shiir awajtamsaitji.</VERS>
      <VERS vnumber="11">Tura Israer-shuarnumia Yúsnan pujurin Ashí tsawantai Nú namannak Máawar tunaan Asakáchunak Yúsan ti suu ainiawai.</VERS>
      <VERS vnumber="12">Antsu Jesukrístuka Jákatniunam Chikichkí surumak Ashí shuara tunaarin Asakár atakka penké Jákashtiniaiti. Nuna tura Yusa untsuurini nekas akupin pujutainium pujusuiti.</VERS>
      <VERS vnumber="13">Tura Yus ni nemasrin nupetak niin umirkarti tusa Súsartatna nuna Nákawai.</VERS>
      <VERS vnumber="14">Chikichkí jakamujai ni shuarin tuke tunaarincha awajsaruiti.</VERS>
      <VERS vnumber="15">Yusa Wakanisha Núnisan tawai. Emka Tímiayi:</VERS>
      <VERS vnumber="16">"Yamaram Chichaman najanattaj nuka Júnisan átatui: Wi akupeaj nuna ni Enentáin paant Enentáimtikrartatjai."</VERS>
      <VERS vnumber="17">Nuyásha tawai: "Ni yajauch Tunáa Túramurin penké Enentáimtuschattajai."</VERS>
      <VERS vnumber="18">Tuma asamtai, ii tunaari tsankuramu asamtai atak iin jarutramkatin atsumatsji.</VERS>
      <VERS vnumber="19"> Tuma asamtai, Yatsurú, Jesukrístu numpejai pénker awajsamu asar sapijmiatsuk shiir Enentáijiai Imiá Shiira nui, nekas Yus pujamunam wayamniaitji.</VERS>
      <VERS vnumber="20">Nui wayatniuka Kristu jaka Yusa Jeen tesaamun Júsatniua aintsan ánturmamiaji. Yamaisha tura tuke wayamnia átatui.</VERS>
      <VERS vnumber="21">Jesus Yúsnan pujurniu uuntri asa Ashí Yus-shuartin Wáitmak pujurtamji.</VERS>
      <VERS vnumber="22">Tuma asamtai, tuke Enentáijiai Yus Imiá nekas Enentáimtusar Yusai jeartai. Ii Enentái Kristu numpejai nijiarma asamtai nekas Enentáimtakur ii tunaarijai itit Enentáimtumaschatniuitji. Tura ii ayashisha pénker entsajai imianniuitji.</VERS>
      <VERS vnumber="23">Yus tsankatramkattajnia nu shiir Enentáimtamu iniaitsuk kakaram ajasar tuke emetatniuitji. Yus tsankatramkaitji nuna umiktatui.</VERS>
      <VERS vnumber="24">Pénker anenain tura pénker Túrin ajasartai tusar mai yainiaikiartiniaitji.</VERS>
      <VERS vnumber="25">Yusa Jeen Yus-shuarjai tuke iruntratin iniaisashtiniaitji. Chíkich iniainiakuisha iikia tuke iruntratniuitji. Nui irunkurkia Ikiakánairtiniaitji. Tura Kristu Tátin tsawantri ishichik ajasu asamtai Nú nukap Túratniuitji.</VERS>
      <VERS vnumber="26">Túrasha shuar nekas chichaman nékayat wakeramurijiain tunaanum wekaakka Kristu jakamun nakitia asamtai Chíkich atsawai ni tunaarin Asakátratniun.</VERS>
      <VERS vnumber="27">Ayatik ashamak ti tsuumai sumamatin tsawantan Nákasminiaiti. Nu tsawantai Yus ni nemasrin ti kajerak Asutíak mash emesrattawai.</VERS>
      <VERS vnumber="28">Shuar Muisais akupkamun umikchamtai tura Jímiar shuar menaintiusha etserkarmatai waitnentsuk Máatniuyayi.</VERS>
      <VERS vnumber="29">Núnisaitkiuinkia shuar Yusa Uchirin wishikiainiakka ni numpencha nakitiainiakka tura Yus niin anea nuna Wakanincha katsekainiakka nuna nankaamas Asutniáchartatuak. Warí, nii nakitiana nu numpajai Yamaram Chicham nekas umirkatin awajsamuyayi. Tura Nújaisha nii ti pénker awajnastiniuyayi.</VERS>
      <VERS vnumber="30">Ii Uuntri Yus Júnis Tímiayi "Wi Asutiátniuitjai. Wi yapajkiattajai." Nuyásha Tímiayi "Wíi shuara tunaarin ti paant nekarattajai."</VERS>
      <VERS vnumber="31">Ti Tsúumainti iwiaaku Yusa kakarmarijiai Asutniátin.</VERS>
      <VERS vnumber="32">Tura atumsha Yámankamtaik Yusna nekaarum Yus-shuar ajasmarum nu Enentáimsatarum. Kakaram ajasrum Ashí itiurchat katsuntramarme.</VERS>
      <VERS vnumber="33">Chíkichtirmeka katseknakmarme tura Ashí iimiainiamunam yajauch awajnasmarme. Chikichcha nu shuarnum pachitkia asarum itit awajnasmarme.</VERS>
      <VERS vnumber="34">Atumsha sepunam pujuinia nusha waitnentramarme. Tura shiir warasrum Kuítrumin atantramainiakuisha katsuntramarme. Nayaimpiniam tuke amuukashtin kuit pachiktin asarum Túramarme.</VERS>
      <VERS vnumber="35">Tuma asarum yawetsuk Yus tuke Enentáimtusrum kakaram ajastarum. Túrakrum nankaamas akinkiattarme.</VERS>
      <VERS vnumber="36">Atumsha esetra Enentáimsarum Yus wakera nu Túrakrum Yus atumin amastinia nu wainkiattarme.</VERS>
      <VERS vnumber="37">Kame Yus-Chichamnum aarmaiti: "Tátinia nu ishichik ajasai. Wárik Tátatui.</VERS>
      <VERS vnumber="38">Shuar Yúsan nekas Enentáimtak pénker wekaak uwemprattawai. Tura iniaiyakuinkia niin wararsashtatjai."</VERS>
      <VERS vnumber="39">Tura iikia iniaisar mesena Nú shuarchaitji. Antsu Yus shiir Enentáimtusar uwempraitji.</VERS>
    </CHAPTER>
    <CHAPTER cnumber="11">
      <VERS vnumber="1"> Yus nekas Enentáimtakur "Nákajnia nuna, Yus nekas suramsattaji" taji. Tura Wáinchaitiatar "nekas wainkiattaji" taji.</VERS>
      <VERS vnumber="2">Yaunchu ii uuntri Yúsan nekas Enentáimtuiniakui Yus "pénkeraitme" tiarmiayi.</VERS>
      <VERS vnumber="3">Aya Yus Enentáimtakur ju nékaji: Yus aya ni chichamejain Ashí nunkan najanamiayi. Túramtai Ashí Wáiniainiaj nu Wáinchataijiai najanamu ainiawai.</VERS>
      <VERS vnumber="4"> Apir Yúsan nekas Enentáimtak Kaínjai nankaamas pénkera nuna Yúsan susamiayi. Túramtai Yus "pénkeraitme" taku shiir yuminsamiayi. Tuma asamtai Apir Jákaitiat tuke Enentáimtikramji.</VERS>
      <VERS vnumber="5">Enuksha Yúsan nekas Enentáimtak iwiaakuk nayaimpiniam junakmiayi. Yus jukimiu asamtai Wáinkiacharmiayi. Tura Yus-Chichamnum aarma "Enuk Júnatsuk Yúsan ti shiir Enentáimtikniuyayi" tawai.</VERS>
      <VERS vnumber="6">Tura Yus nekas Enentáimtachkumka itiurak Nii shiir Enentáimtiksatam? Nekas Enentáimjai Yúsan weantuktaj tusam wakerakmeka, emka, Yus iwiaaku pujawai, tu Enentáimpratniuitme. Nuyásha, Wi Yúsan eakuinkia Yuska winia Yáintkiattawai, tu Enentáimsatniuitme.</VERS>
      <VERS vnumber="7">Yus, `amaarkatniun akupkattajai" tiniu asamtai, Nuaisha Yúsan nekas Enentáimtak, amaarun Wáinchaitiat, "Túrunattawai" Tímiayi. Túrak Yus timiajai métek uunt kanun najana ni shuarincha uwemtikramiayi. Tura Yúsan nekas Enentáimta asamtai Yus "pénkeraitme" Tímiayi. Tura ni umirkamujai Chíkich shuar Yúsan Enentáimtachun Súmamtikiawarmiayi.</VERS>
      <VERS vnumber="8">Tura Apraámsha Yúsan nekas Enentáimtak Yus "Núnkem ikiukim Wetá" tutai shiir umikmiayi. Yus tuke niin Súsatniua Nú nunkanam wémiayi. Turasha ni nunken ikiuak ni jeatniun nékatsuk jiinkimiayi.</VERS>
      <VERS vnumber="9">Yúsan shiir Enentáimtak Nú nunkanam Yus niin tsankatkamuitiat írara ainis pujusmiayi. Nuap jeanam pujuyayi. Núnisan ni Uchirí Isaksha tura ni Tirankí Jakupsha nuin tsankatkamuitiatan írara Núnisar pujuarmiayi.</VERS>
      <VERS vnumber="10">Kame Apraámka nayaimpinmaya ashirchamin péprunam pujustinian Nákasmiayi. Yus nu pepru pénker iwiar jeamka asamtai umuchkiachminiaiti.</VERS>
      <VERS vnumber="11">Apraáma nuwé Sarasha Yúsan shiir Enentáimta asa uuntach áyat ajaprukmiayi. Yus timia nuna umiktatui tau asa uchin takusmiayi.</VERS>
      <VERS vnumber="12">Tura nujai Apraám ti uuntchitiat ti pampanmiayi. Nii chikichkitiat ni pampanmari ti Untsurí ajasar yaajai métek tura Náikmijiai métek nekapmarchamnia ajasarmiayi.</VERS>
      <VERS vnumber="13">Ashí nu shuar Yus tsankatkamun Wáintsuk Jákarmiayi. Túrasha Yúsan nekas Enentáimtuiniak arantia Wáinkiar warasar shiir Enentáimtiarmiayi. Túrawar "ju nunkanam nekas aya íraraitji" tiarmiayi.</VERS>
      <VERS vnumber="14">`Iraraitji" tu chichainiak Chíkich nunka eamun Páant awajainiawai.</VERS>
      <VERS vnumber="15">Niisha matsatu Winíarmia nui atak waketkitniun wakeruiniakka Páchitsuk waketkiaraayi.</VERS>
      <VERS vnumber="16">Tura antsu niisha nuna nankaamas pénker nunkan nayaimpinmaya nuna Enentáimtiarmiayi. Túmainiakui Yuska péprun iwiartur susa asa "wi ni Yusrintjai" Títinian natsantatsui.</VERS>
      <VERS vnumber="17">Ataksha Apraám Yúsan nekas Enentáimtak "chikichik uchi amasmaj nu, namankea aitkiasmek maam surusta" takui Apraám Isakan ni uchirin Yus susatniun penké suritkiachmiayi.</VERS>
      <VERS vnumber="18">Kame Yus "Isakjai ti pampantatme" tau asamtai</VERS>
      <VERS vnumber="19">Apraám "Máamtaisha Yus iniantkittiawai" tu Enentáimpramiayi. Tura Yus ukunam Máatiun suritkiamtai Isakan Máachiat nekas Jákatniunmaya uwempran nantakniua aintsan Wáinkiamiayi.</VERS>
      <VERS vnumber="20">Isaksha Yúsan nekas Enentáimtak ni Uchirín Jakupnasha Esauncha ukunam ni Túrunattana nuna ujakarmiayi.</VERS>
      <VERS vnumber="21">Núnisan Jakup Yúsan nekas Enentáimtak jatsuk ni tirankin, Jusé Uchirín, shiir Túrunattana nuna ujakarmiayi. Tura ti uuntach asa Máshtunkrin ushukruma Yúsan shiir awajsamiayi.</VERS>
      <VERS vnumber="22">Tura Jusesha Jákatniuri ishichik ajatesmatai Yúsan nekas Enentáimtak Yus ukunam Israer-shuaran Ejiptu nunkanmaya Júkiartatna nuna ujakarmiayi. Tura Jíiniainiak ni ukunchin Júkiar Yus tsankatkamu nunkanam iwiarsarat tusa akupkamiayi.</VERS>
      <VERS vnumber="23">Muisaisa aparisha nukurisha Yúsan nekas Enentáimtuiniak Muisais ti Shíirmach asamtai suntar Máawarain tusa akiiniamunmaya menaintiu nantu úukarmiayi. Tura uunt akupin akupkamun ashamkacharmiayi.</VERS>
      <VERS vnumber="24">Muisaissha Yúsan shiir Enentáimtak uunt ajas Ejiptunmaya uunt akupniu Nawantrí uchiri ajastinian nakitramiayi.</VERS>
      <VERS vnumber="25">Antsu Ejiptu nunkanam ishichkisha tunaan warartsuk Yusa shuarijiai métek Wáitsatniun nankaamas wakerukmiayi.</VERS>
      <VERS vnumber="26">Nujai Krístun yajauch awajsarmia Núnisan niisha Wáitsatniuuyi. Túrasha Ashí Ejiptu nunkanam pénker irunmia nuna nankaamas Yus niin ukunam tsankatkatta nuna shiir Enentáimtusmiayi.</VERS>
      <VERS vnumber="27">Niisha Yúsan shiir Enentáimtak uunt akupin kajeramu ain ashamtsuk Ejiptu nunkanmaya jiinki wémiayi. Yúsan Wáinchiat shiir Enentáimtamujai wainiua ainis kakaram ajas Ashí katsuntramiayi.</VERS>
      <VERS vnumber="28">Muisais Yúsan shiir Enentáimtak Yámankamtaik paskua namperan najaneak Ashí Israer-shuaran numpajai ni Wáitirin kuérat tusa akupkarmiayi. Nujai Yus timia Núnisan nayaimpinmaya suntar nuna iis nu jeanam iwiairin Máatsuk nankaikit tusa Tímiayi.</VERS>
      <VERS vnumber="29">Israer-shuarsha Yúsan shiir Enentáimtuinia ásar Kapaantin Entsa nakaakamtai ajapén ti penker kukarnum katinkiarmiayi. Ejiptunmaya suntarsha Núnisan katintai Tukamá jakerarmiayi.</VERS>
      <VERS vnumber="30">Israer-shuarsha Yúsan shiir Enentáimtuinia ásar Yus timian umirkar siati tsawant Jerikiú péprun téntakarmatai aa tanish Sáanákmiayi. Nujai ti Yúpichuch nupetkarmiayi.</VERS>
      <VERS vnumber="31">Raapsha nu péprunam pujak~u Yúsan nekas Enentáimtak tsanirmatai áyat Israera suntarin mamikmak wekaan ti penker Itiáa asa Chíkich shuar Jerikiúnam matsatua nujai Jákachmiayi.</VERS>
      <VERS vnumber="32"> Nu arantcha Yúsan shiir Enentáimtin ti írunui. Jeteúnsha, Paraksha, Sansunsha, Jiptísha, Tawitcha, Samuersha, Yúsnan etserniusha nu shuar ármiayi. Mash ujaktinian jeatsjai.</VERS>
      <VERS vnumber="33">Niisha Ashí Yúsan nekas Enentáimtuinia ásar Yusa kakarmarin Niisháa Niisháa iniaktusarmiayi. Nuna Túruiniak Chíkich Chíkich nunkanmaya aentsun nupetkarmiayi, nuisha pénker akupkarmiayi, tura Yussha ni timia Núnisan yainkiarmiayi. Uunt yawancha kajechu awajsarmiayi,</VERS>
      <VERS vnumber="34">uunt jiniasha ikiajniakarmiayi, puniajai mantamnatniuncha uwemprarmiayi. Kakarmachusha kakaram ajasar mesetnumsha ni nemasrincha nupetkarmiayi.</VERS>
      <VERS vnumber="35">Nuwasha ni uchiri jakan iniantkimiun Wáinkiarmiayi. Chikichcha Wáitias mantamnawarmiayi. Ti shiir pujustinnium nantaktiai tusar Nú tsawantai uwempratniun nakitrarmiayi.</VERS>
      <VERS vnumber="36">Chikichcha katseknakarmiayi, Asutniáwarmiayi, jirujai jinkiawar sepunam enkenawarmiayi.</VERS>
      <VERS vnumber="37">Kayajai Tukú mantamnawarmiayi, Jímiapetek tsupinkiarmiayi, Yúsan iniaisarat tusa nekapnasarmiayi, puniajai mantamnawarmiayi. Aya wékainiarmiayi, Kuítrincha ásar nuapen entsararmiayi, shuar nincha aintrar Wáitnenmai awajiarmiayi.</VERS>
      <VERS vnumber="38">Atsamunmasha, naincha, waanmasha, Ashí nunkanam wekain ármiayi. Nu shuarjainkia ju nunkanmaya shuar Imiá yajauch ásar niijiai pujumainchu ainiawai.</VERS>
      <VERS vnumber="39">Nu shuar Yúsan shiir Enentáimtuiniakui Yus "pénkeraitrume" tiarmiayi. Túmaitiat ni tsankatkamun Wáinkiacharmiayi.</VERS>
      <VERS vnumber="40">Yuska nuna nankaamas pénkeran iwiarturaru asa tura iin Yamái pujajnia juna Enentáimturma asa niisha iisha mai metek tsaninkiar ti penker ajasarti tu Enentáimsamiayi.</VERS>
    </CHAPTER>
    <CHAPTER cnumber="12">
      <VERS vnumber="1"> Ashí ju nunkanam Túrajnia nuka shuar nakuruiniak tsékena nujai nakumkamniaiti. Ashí shuar yaunchu Yúsan shiir Enentáimtusaruka téntakar iirmainiaji. Tuma asamtai Ashí kijin ana nusha tura Ashí tunaaka itit awajtamaj nusha ajapa iniaisar tura katsuntrar tsékenkir jeatai.</VERS>
      <VERS vnumber="2">Túmakur Jesus tuke Enentáimtusar tsékentiai. Ashí shuarjai nankaamas Jesus Yúsan ti nekas Enentáimtak aya pénkernak Túramiayi. Tuke nekas awakmakmiayi. Imiá Tunáa Shuáran krusnum Máatin ain Núnisan natsanmainium Jákatniun surimiakchamiayi. Antsu ukunam ti shiir warastin átatna nuna Enentáimtak nuna Ashí katsuntramiayi tura Nuyá Yusa untsuurini akupin pujutainium pujusuiti.</VERS>
      <VERS vnumber="3">Tunáa shuar Jesusan Wáitkiasarmia nu Enentáimpratarum. Túrarum pimpitsuk katsuntratarum.</VERS>
      <VERS vnumber="4"> Atum tunaajai Máaniakrum Jesus Túramia aintsarum numpemsha Puárchaitrume tura Jákachuitrume. Nuisha katsuntrarum jeatniuitrume.</VERS>
      <VERS vnumber="5">
      </VERS>
      <VERS vnumber="6">Yus nekas ni uchirin chicharkatniua ainis Túramprum nu kajinmatkichmashuram. Júnis tawai: "Uchirú, wi jintintramajmena nu kajinmatkip. Asutiámkuisha Kúntuts pujusaip. Kame Uuntka Nii aneana nuna jintintiawai. Tura ni uchiri ajasat tusa Achíana nuna asutiawai."</VERS>
      <VERS vnumber="7">Tuma asamtai Yus ni Uchiría ainis Asutiámkuisha katsuntratarum. Warí, Ashí apa ni uchirin chicharkashtatuak.</VERS>
      <VERS vnumber="8">Tura Ashí uchin chicharkatniua Núnis Yus atumin chichartamchakrumninkia nekas ni uchirinchuitrume. Antsu chikichnaitrume.</VERS>
      <VERS vnumber="9">Nu arantcha ii apari uchich árinin chichartamkurin umirniuyaji. Nu arant nuikia nekas ii Apari nayaimpiniam pujana nu shiir umirkar tuke shiir pujustin wakerishtatjik.</VERS>
      <VERS vnumber="10">Ii apari ishichik ni Enentáijiai wakeramu chichartamniuyaji. Antsu Yuska ti penker awajtamsataj tusa nekas atsumajnia nujai métek chichartamji.</VERS>
      <VERS vnumber="11">Kame nekasaiti, Ashí Asutiámu yamaikikia waraschamniaiti, antsu Kúntuts Enentáimtikramji. Túrasha ukunam nu Asutiámujai unuimiaj nuka pénker Túratniun tura shiir pujustinian Yáinmaji.</VERS>
      <VERS vnumber="12">Nujai pimpirarusha tura kakarmachu ainia nusha Ikiakártarum.</VERS>
      <VERS vnumber="13">Túrarum pénker esettsa Enentáimsarum wekasatarum. Túrarum tujintiainia nusha shiir wekasatin yaintarum.</VERS>
      <VERS vnumber="14">Ashí pénker Túrakrum Ashí shuarjai nawamnaikiarum pénker wekasatarum. Tunaan Túrinkia Yusai penké jeashtatui.</VERS>
      <VERS vnumber="15">Aneartarum. Shuar nakitiakuinkia Yus nu Shuáran shiir Yáintinian tujinkiattawai. Nu shuar yajauch Enentáimiuk Chíkich Shuárnasha itit awajas tunaanum útsukartatui.</VERS>
      <VERS vnumber="16">Tsanirmawairap. Yusna nusha nakitrairap. Isaka Uchirí Esau pénkera nuna nakitramiayi. Yus "iwiairin Núkap Súsatniuiti" timia nuna Enentáimtuschamiayi. Tura asa aya ishichik yurumkajai Yapajiámiayi.</VERS>
      <VERS vnumber="17">Tura Nuyá ni apari ukunam Túrunattana nuna takui Esau ti penkeran wakerimiayi. Tura ti uutkuisha ni apari niin nakitramiayi tura ni chichasman Yapajiátniun tujinkiamiayi.</VERS>
      <VERS vnumber="18"> Atumjainkia Yusna Enentáimtusminia nuka yaunchu Israer-shuarjai ashammain amia Núnischaiti. Yáunchuka Yus ni akupkamurin Israer-shuaran Súakui Senai muranam Jeeármiayi. Muranam uunt jisha kiritniusha teesha nasesha ajamiayi.</VERS>
      <VERS vnumber="19">Tura kachu kakaram Umpúamusha ámiayi. Tura Yus kakaram niin chichaream antukar ashamkar atakka chichaschati tu searmiayi.</VERS>
      <VERS vnumber="20">Kame Yus chichaak "Shuarsha tankusha ishichkisha Nú muranam najarmatai nuka kayajai tukurar tura nankijiaisha Máatniuiti" Tímiayi. Nu akupkamu ti ashammai asamtai "chichaschati" tiarmiayi.</VERS>
      <VERS vnumber="21">Wáinkiarmia nu ti tsuumai asamtai imia Muisaissha "Ashamakun kuraajai" Tímiayi.</VERS>
      <VERS vnumber="22">Antsu atumjainkia Yusna Enentáimtustin nujai nankaamas pénkeraiti. Atumka nayaimpinmaya Seun Náinnium, Jerusarén iwiaaku Yus pujutai péprun nakumeana nui Jeeáitrume. Nuisha ti Untsurí nayaimpinmaya suntarsha</VERS>
      <VERS vnumber="23">Ashí Yus-shuarsha shiir iruntraru ainiawai. Yus-shuarka Ashí nayaimpiniam ni naari anujtukma ásar ni uchiri ainiawai. Nuisha Yus, Ashí shuaran ti nékana nu, pujawai. Niisha Shuáran ti penker awajsamtai nu shuar Jákar ni Wakaní nui shiir pujuiniawai.</VERS>
      <VERS vnumber="24">Nuisha Yamaram Chichaman iin takartamajnia nu, Jesus, pujawai. Nuna numpe ukatramujai Ashí shiir awajsaiti. Nu numpasha Apira numpejai nankaamas pénkeraiti. Kame Apir ántar Máamu asamtai yapajmiatrukta titinia aintsan Enentáimtaji. Antsu Jesus Tunáa Shuáran pénker awajsartaj tusa jakamiayi.</VERS>
      <VERS vnumber="25">Nuka ti penker asamtai Yus chichartamprumna nu nekas anturkatniuitrume. Yaunchu Yus Jú nunkanam Murá chichaamun anturkachar Asutniátniunam uwempracharmiayi. Nuikia Yus nayaimpinmaya chichartamkurin ántachkurkia ishichkisha uwemprashtatji.</VERS>
      <VERS vnumber="26">Yaunchu Yus chichamejai nunkan úurmamtikiarmiayi. Tura yamaisha tawai "Ataksha aya Núnkankechu antsu nayaimpinmasha úurmamtikiattajai."</VERS>
      <VERS vnumber="27">"Ataksha" tana nujai "Ashí Muchitrámnia nu amuukartatui" tawai. Tura muchitrachminia nu juakartatui.</VERS>
      <VERS vnumber="28">Yus iin akupkatniun tsankatramaj nuka umuchnakchattawai. Tuma asamtai Yus yuminsatniuitji. Yus wakerana Núnisrik wishiktsuk shiir Enentáimtusar Yus shiir awajsatniuitji.</VERS>
      <VERS vnumber="29">Maa, ii Yúsrinkia kajerkanka uunt Jía nuke aesaa mash emesramniaiti.</VERS>
    </CHAPTER>
    <CHAPTER cnumber="13">
      <VERS vnumber="1"> Nuamtak yachia Núnisrum tuke mai anenai ajatarum.</VERS>
      <VERS vnumber="2">Tuke iirar shiir itiaatarum. Nuna Túruiniak shuar nékachminiak nayaimpinmaya suntaran itiaawaruiti.</VERS>
      <VERS vnumber="3">Sepunam pujuinia nusha atumsha niijiai Pujáa Núnisrumek waitnentrarta. Wáitkiasarma nusha wisha Núnisnak Wáitsamniapitjia tusarum waitnentratarum.</VERS>
      <VERS vnumber="4">Nuatnaikiatin pénkeraiti. Shuar ni nuwejai tsanin pujustin pénkeraiti. Tura nuatkamu ainia nusha chikichan eakchatniuiti. Tsanirmana Núnaka Yus Asutiáttawai.</VERS>
      <VERS vnumber="5">Aya Kuítiak Enentáimtusam pujusaip. Yuska "Kanakchattajai tura penké ikiukchattajme" Túramui. Tuma asamtai ame takakmena nujai shiir Enentáimsam "maakete" Titiá.</VERS>
      <VERS vnumber="6">Tiniu asamtai arantutsuk ju Tíminiaitji: "Winia yainnia nuka Uunt Yúsaiti. Nu asamtai shuar Túrutamnia nuna ashamkashtatjai."</VERS>
      <VERS vnumber="7">Atumin Yus-Chichaman jintintramawarmia nu Enentáimtustarum. Yúsan shiir Enentáimtuiniak pénker wekasarmia Núnisrumek atumsha Túratarum.</VERS>
      <VERS vnumber="8">Jesukrístuka tuke Yapajítsuk nuikiya Núnisan yamaisha tura ukunmasha tuke Núnisan átatui.</VERS>
      <VERS vnumber="9">Chíkich chicham Niisháa írunna nu anturkairap. Yus iin anenma asakrin kakaram ajasartai. Shuar Niisháa yurumkajai Enentáirui kakaram ajastaj Táyat penké Yáinchaiti. Yurumeaj Nújainchu antsu Yusa anenkrattairijiai ii Enentáin kakaram ajasminiaitji.</VERS>
      <VERS vnumber="10">Yáunchu Yúsnan pujurin naman maar Yus susamunmayan yuu ármiayi. Tura iikia Yus-sutai Nusháa ana nu Súaji. Nusha Kristu jakamu asamtai yaunchua nu Yúsnan pujurin nui pachiinkiachmin ainiawai.</VERS>
      <VERS vnumber="11">Israer-shuarnumia Yúsnan pujurniu uuntri tunaan Asakártaj tusa namanké numpen Júkiar Imiá Shiir Tesaamunam wain ármiayi. Tura nu naman arant aesatniuyayi.</VERS>
      <VERS vnumber="12">Núnisan Jesussha péprunam arant Wáitkianas mantamnamiayi. Nujai Ashí shuara tunaarin ni numpejai nijiatkaiti.</VERS>
      <VERS vnumber="13">Núnisrik iisha péprunmaya arant wétinia Núnisrik Jesusai weri Niijiai métek wishikmain katsuntutai.</VERS>
      <VERS vnumber="14">Kame ju nunkanam amuukachmin pepru atsawai. Antsu ukunam ti shiir pepru átatna nu Nákaji.</VERS>
      <VERS vnumber="15">Tuma asar naman maar Yus Sútsuk antsu shiir chicham Súakur tuke Yus shiir Yúminkiaji. Tuke Núnisar Túratai.</VERS>
      <VERS vnumber="16">Pénker Túrakrum takakrum nu ajamnaisatin kajinmatnaikiirap. Nusha ti shiir Yus Sútainti.</VERS>
      <VERS vnumber="17">Yus-shuaran akupin ainia nu umirkarum shiir Enentáimtikratarum. Ni takatrin Yúsan ujaktin ásar Atumí wakanin shiir wainiainiawai. Niisha itiurchatcha antsu wakerumainian Túrawarat tusarum shiir Yáintarum. Nu Túrachkumka itiurak yainmakarat?</VERS>
      <VERS vnumber="18"> Incha Yus áujsatarum. Iisha Ashí pénker Túratin wakeraji. Túraji Enentáimji.</VERS>
      <VERS vnumber="19">Tura Yus áujkuram Yus ataksha atumjai wainniaikiatniun wari tsankatrukat tusarum seatritiarum.</VERS>
      <VERS vnumber="20">
      </VERS>
      <VERS vnumber="21">Imiatkinchanum apujkartinia Nú Yus, Jesukrístun jakamunmaya iniantkimia nuka, ni numpé kakarmarijiai Ashí pénker ana nuna suramsarti. Nujai ni wakeramu Túrattarme. Tura Jesukrístu kakarmarijiai Ashí ni wakeramun iin pujurtamas takasti. Ii Uuntri Jesukrístu Ashí Yus-shuaran ti penker Wáinniuiti. Tura ni numpejai Yamaram Chichaman kakaram awajsamiayi. Nu Chichamsha tuke menkakashtatui. Aya Kristu tuke shiir awajnasti. Núnisan Atí.</VERS>
      <VERS vnumber="22">Yatsurú, kakaram chicharkajrumna ju shiir Enentáimjai anturkatarum. Kame ti Wárik aatrajrume.</VERS>
      <VERS vnumber="23">Yamaikia ii yachi Timiutéu sepunmaya jiinki ankant ajasai. Nuna ujaajrume. Wárik Támatainkia atumin iitiaj tusan winiakun niijiai winittiajai.</VERS>
      <VERS vnumber="24">Atumí uuntrisha tura Ashí Yus-shuarsha amikmaatarum. Itiaria nunkanmaya shuarsha amikmatmainiawai.</VERS>
      <VERS vnumber="25">Ashí Yus ti shiir yainmakarti. Nuke Atí.</VERS>
    </CHAPTER>
  </BIBLEBOOK>
  <BIBLEBOOK bname="Jakobus" bnumber="59" bsname="Jak">
    <CHAPTER cnumber="1">
      <VERS vnumber="1"> Wi Sántiak Uunt Yúsan tura Núnisan ii Uuntri Jesukrístun umirin asan ju papin aajai. Ashí Yus-shuartirmin Ashí nunkanam tsakinmakarum matsatrumna nuna amikmaajrume.</VERS>
      <VERS vnumber="2"> Yatsuru, Ashí itiurchat Wáinkiurmesha tuke warastarum.</VERS>
      <VERS vnumber="3">Iis, itiurchatnum pujakrum nekas Yus Enentáimtaitkiurmeka katsuntratin unuimiartatrume.</VERS>
      <VERS vnumber="4">Tura tuke Páchiachkuram, tuke katsunteakrum, nuikia Yúsjai ti penker katsuartatrume. Penké atsumashtatrume.</VERS>
      <VERS vnumber="5">Atum Nánkamsarmek nekaatin tujintiakrumka Yusa nekatairi seata. Shuar seakui Yuska kajetsuk tura ementutsuk antsu patatas Súawai. Tuma asamtai seakminkia suramsattawai.</VERS>
      <VERS vnumber="6">Túrasha Yus nekas Enentáimtusam, "Túratpiash" Tútsuk seata. "Cha, nékatsjai surustimpiash" tu seakmeka ántram seame. Nayaantsa tsukaturi Juní taa, Atúu waketki ajatsuk. Amesha aintsamek Túmame.</VERS>
      <VERS vnumber="7">Enentáimiin Núnisketkuinkia, seamna nuna Yus penké suramsashtatui.</VERS>
      <VERS vnumber="8">Shuar Jimiará Enentáimna nuka shiir wekasatniun tujintiawai.</VERS>
      <VERS vnumber="9">Yus-shuar, ju nunkanam Kuítrincha ainia nu, Yus shiir awajsamu nujai warasti.</VERS>
      <VERS vnumber="10">
      </VERS>
      <VERS vnumber="11">Tura Yus-shuar Kuítrinniuitkuisha péejchach Enentáimtikramsha warasti. Iis, nupa Kuánkam tura nantu ti sukuam kaar miniatsuk. Kuítrinniuka ántsankete. Tuke Súrutnak pujurkusha itiurchat Wáiniuk Wárik amuukattawai.</VERS>
      <VERS vnumber="12">Shíiraiti shuar ni Itiurchatríin nekas katsunteana nuka. Nekapsam Jíinkiunka akinkiatniun Wáinkiattawai. Iwiaaku átinian, tawasap achiktinia Núnisan, Wáinkiattawai Yus ni aneam tsankatka nuna.</VERS>
      <VERS vnumber="13"> Shuar Tunáa Túramnia nekapeakka "Yus nuna útsutrutui" tu Enentáimprashtiniaiti. Yuska yajauch Túramnia Enentáimtsui Túrasha Niisha penké chikichkinkesha tunaanum útsuchuiti.</VERS>
      <VERS vnumber="14">Antsu ni wakeramurijiain aents tunaan ninki ikiatmamkaiti yajauch Túratniun. Nújainkia tunaanum útsukmaiti.</VERS>
      <VERS vnumber="15">Nu yajauch wakeramunmaya Tunáa akiiniui. Tura nu Tunáa mash amuukamtai Jákatin akiiniui.</VERS>
      <VERS vnumber="16">Yatsuru, aneakun Tájarme, ananmamawairap.</VERS>
      <VERS vnumber="17">Ashí pénker ana nu, Ashí shiir ana nusha nayaimpinmaya Yusak amasuiti. Yus Ashí Tsáapninia nuna najanaiti. Tura Niin kiritin atsain Yapajítsuk tuke Tsáapniiti.</VERS>
      <VERS vnumber="18">Nii wakera asa ni nekas chichamea nujai ni uchiri najatmamji. Tura Ashí ukunam átatna nujai ii émkaitji.</VERS>
      <VERS vnumber="19"> Tuma asamtai aneamu yatsuru, Wárik chichastin Enentáimprairap antsu antuktin emka Enentáimprata. Núnisan Wárik kajekaip.</VERS>
      <VERS vnumber="20">Kajena nuka Yus pénker wakeramun Túratsui.</VERS>
      <VERS vnumber="21">Nu asamtai, Ashí pénkercha nu tura Ashí yajauch írunna nusha iniaisata. Tura tuke Enentáijiai Yus-Chicham ame Enentáimin araamu anturkata. Tura nu Chicham kakarmaiti uwemtikrampratniun.</VERS>
      <VERS vnumber="22">Yus-Chicham umikta. Aya ántukaip. Aya ántakmeka amek ananmamattame.</VERS>
      <VERS vnumber="23">
      </VERS>
      <VERS vnumber="24">Shuar íspikia iimiak ni yapin wapikian Wáiniak tura Nuyá Jáupmitsuk we, ni urukuit nuna Wárik kajinmatkishtimpiash. Shuar Yus-Chicham umitsuk aya ántana nuka nujai métekete.</VERS>
      <VERS vnumber="25">Yus tana nujai ankant ajasminiaiti. Shuar iispikia iimia aintsan nekas Yus pénker Táman tuke iniaitsuk Enentáimtus, nu shuar kajinmattsuk aya antukchattawai antsu tuke umiktatui. Tura ti shiir waras pujustatui.</VERS>
      <VERS vnumber="26">"Nekas Yúsan shiir umirjai" tana nu tura eseer chichaachkunka imia ninki ananmamui tura "Yúsan shiir umirjai" tana nuna ántar tawai.</VERS>
      <VERS vnumber="27">Nekas Yus Apa awajitsuk shiir umirkatin Júiti: mitiaikiasha wajesha itiurchatnum pujuiniakuisha Yáintiniaiti tura ju nunkanam Ashí Tunáa ana Nújaisha Máatrashtiniaiti.</VERS>
    </CHAPTER>
    <CHAPTER cnumber="2">
      <VERS vnumber="1"> Yatsuru, ii Uuntri Jesukrístu ti shiir nankaamantua nu enentaimtatirmeka shuar akantratin Enentáimsairap. Shuara Enentái Enentáimtsuk antsu aya Pátatke Wáinmena nujai aents akantram Niisháa Enentáimturairap.</VERS>
      <VERS vnumber="2">Iis, iruntrumna nui shuar Kuítrintin Kurí aniyu aweera tura pénker iwiarmampra wayashtimpiash. Tura Núnisan Chíkich Kuítrincha aruta entsaru wayashtimpiash.</VERS>
      <VERS vnumber="3">Tura Kuítrinniua nu "Pénkera jui pujusta" Tíchatameash. Tura Kuítrinchaka "Atu wajauta, Túrachkumsha jui nunkansha pujusta" Tíchatameash.</VERS>
      <VERS vnumber="4">Nu Tákumka yajauch Enentáimpram Jimiará Enentáijiai aents Enentáimtame.</VERS>
      <VERS vnumber="5">Aneamu yatsuru, antuktarum. Ju nunkanam Kuítrincha ainia nuna Yus achikiuiti Ní shuar ajasar Niin nekas enentaimtin ajasartinian. Tura Ashí nayaimpiniam írunna nunasha Yus niin tsankatkattawai. Ashí shuar Yúsan aneena nuna anajmatra asa niin tsankatkattawai.</VERS>
      <VERS vnumber="6">Atum antsu Kuítrincha natsant awajearme. Iista, Kuítrinniua nuka Timiá itiurchat awajtamainiatsuk. Nuikia Níichuk ainia achirmak Kapitiánnium japiki Júramprumna nu?</VERS>
      <VERS vnumber="7">Nínkichuk ainia Kristu naari shiira nuna ántar pachikiar penké yajauch áujmatainia nu? Tura átumka nuna naari tuke shiir awajkurmin, Ashí shuar "Kristu shuari" Túramainiawai.</VERS>
      <VERS vnumber="8"> Yus-Chichamnum ju akupeamu nekas pénkeraiti: "Ame ayashim aneamna Núnismek ame írutramuram aneeta." Nu nekas umirniuitkiurmeka maak.</VERS>
      <VERS vnumber="9">Nú enentaijiai Kuítrinniujai chichasminiaiti. Tura Nuyá Kuítrinchajai shiir chichaachkumka, Niisháa Enentáimta asam, nu akupkamu umirkachuitme. Tunáa Túrame. Núnismek Yusa akupeamurijiai amek sumamame.</VERS>
      <VERS vnumber="10">Chíkich akupkamu írunna nu Ashí umikiam tura aya chikichik akupkamu umikchamka nuikia Ashí akupkamu umircha ajasume.</VERS>
      <VERS vnumber="11">Iis, Ninki Yúsak chichaak Tíchamka "tsanirmawaip." Tura chikichnasha "mankartuawaip" Tímiayi. Nu asamtai, shuar tsanirmatsuk Túrasha mankartakka ni wakeramun umirtsui.</VERS>
      <VERS vnumber="12">Kristu ankant awajtamsamtai ii Yamái ni akupeamuri Yúpichuch umirkamniaitji. Nu asamtai nu akupkamujai métek wekakurninkia Yus "pénker Túraitme" turamtatji. Tura umikchakrinkia "pénker umikchaitme" turamtatji. Tura nu Enentáimsar pénker chichasar takasar wekasatniuitji.</VERS>
      <VERS vnumber="13">Chikichan waitnentachkunka waitnennatsuk Asutniáttawai. Tura waitnenkratniuitkiurninkia tsawant jeamtai Yus iin waitnentramprattaji.</VERS>
      <VERS vnumber="14"> Yatsuru, shuar "Yusan shiir Enentáimtajai" Táyat tura pénker Túrachkuinkia pénkerashit. Nujai uwemprattawak.</VERS>
      <VERS vnumber="15">Wátskea, Yus-shuar, aishmansha nuwasha, Entsátáirin tura yurumken atsumashtimpiash.</VERS>
      <VERS vnumber="16">Tura ame nékayatmek ayashi atsumana nu Sútsuk Tíchatapash "Pénker Wetá, entsatai entsaram Túram pénker Yurumáta." Nu Sútsuk Tákum pénkerkait?</VERS>
      <VERS vnumber="17">Núnisan takatsuk Yus Enentáimtustin ántraiti.</VERS>
      <VERS vnumber="18">Tura shuar Tíchanpiash, "Chíkich takaawai tura chikichcha Yúsan shiir Enentáimtawai. Mai pénkerchakait" tichanpiash. Wats, ame Yus Enentáimtamu takatsuk paant inaktusminiashitiam. Tura wi antsu pénker takatrujai Yus Enentáimtamun paant inaktustatjai.</VERS>
      <VERS vnumber="19">Nekas Yus chikichkiiti tu Enentáimtame. Nuka pénker Túrame. Túrasha iwianchcha nunasha nékainiawai. Tura umircha ásar ashamainiawai.</VERS>
      <VERS vnumber="20">Netse Enentáimpraip. Ashí Yus wakera nu takaachkumka, Yus Enentáimtustin ántraiti. Nu nekaatin wakeramek? Iista.</VERS>
      <VERS vnumber="21">Apraáman Yus chicharuk "Winia ti shiir awajtusat tusam ame uchiram Isak maam surusta" tutai suritkiachmiayi. Máachiat suritkiachmiayi. Tura suritkiacham Yus "Pénkeraitme" Tímiayi Apraáman.</VERS>
      <VERS vnumber="22">Páantchakait. Apraám Yusa shiir Enentáimtak umirkamiayi. Umirtsuk Yúsan Enentáimtakka nuikia ántar Enentáimtiaayi. Tura umirak Yus Enentáimtamun umikmiayi.</VERS>
      <VERS vnumber="23">Nujai Yus-Chicham aarma nu uminkiamiayi. Juiti: Apraám Yúsan shiir Enentáimtusmiayi tura Yus chicharuk Tímiayi "Máakete. Nújainkia tuke pénker Túraitme Wijiai" Tímiayi. Apraámsha nekas "Yusa Amikri" tu Náamkamiayi.</VERS>
      <VERS vnumber="24">Páantchakait. Shuar aya Yúsan shiir Enentáimtamujainchuk tura pénker takasmajaisha Yus niin shiir Enentáimtawai.</VERS>
      <VERS vnumber="25">Núnisan Raap tsanirmataiyayi. Túmaitiat Israeran suntarin mamikmauta tusar akupkamun ni jeen itiaawar tura úukar Chíkich Jíntianam akupak uwemtikrarmiayi. Nuna Túramtai Yus "pénkeraitme" Tímiayi nincha.</VERS>
      <VERS vnumber="26">Ayash wakantichuka Jákachukait. Núnisan Yus Enentáimtustin tura ni wakeramu takaachkurkia, jaka aintsan ántraitji.</VERS>
    </CHAPTER>
    <CHAPTER cnumber="3">
      <VERS vnumber="1"> Atum Untsurí jintinkiartin ajastin wakerukairap. Yus iin, jintinkiartin ájinia Núnaka, nankaamas neka asar, awajiakrin nankaamas Yus Asutiámattaji.</VERS>
      <VERS vnumber="2">Iis, Ashí mash ti awajiatsjik. Tura shuar chichaak, aya pénkernak chichaakka, nu shuar tuke eseer Enentáimniuiti. Tura Ayashíisha tuke pénker ana nuna Túriniaiti.</VERS>
      <VERS vnumber="3">Kawaisha Enentáimpratai. Jiru wenuchiniam ikiursam ni ayashi Ashí ayantaatsuk.</VERS>
      <VERS vnumber="4">Kanusha ti uuntaitiat tura kakaram wéayat ishitiapach wiantaijiai shuar wakera nui ayantarminiaiti.</VERS>
      <VERS vnumber="5">Núniskete ii iniai. Timiá ishitiapchitiat awakmaktinia Tímianu chichaatsuk. Ji ishichik kapaajai Ashí numi tsaruaku ekeemakchamniakait.</VERS>
      <VERS vnumber="6">Ii iniaisha jijiai métekete. Ashí Tunáa Piákuiti. Tura ii Ayashíin Tunáa Túratniun útsutmaji. Túnkuruanmaya jijiai Ikiapármaiti tura Ashí ii wekajnia nui émeseawai.</VERS>
      <VERS vnumber="7">Shuar Ashí yajasman nawamkamin ainiawai. Ashí kajen írunna nunasha, nanamtincha, napincha, tura entsayancha Ashí nawamkaruiti.</VERS>
      <VERS vnumber="8">Tura iniaikia penké nawamkachminiaiti. Ti yajauch asa penké nupetkachminiaiti. Iniaikia ti Taráa tseasaiti.</VERS>
      <VERS vnumber="9">Nu iniaijiai Yus Apa shiir awajeaji tura nu iniaijiain aentsti yajauch Chichárnaiyaji. Aentsun Yus Niijiai métek-taku najanamaitiatar yajauch chicharnaiyaji.</VERS>
      <VERS vnumber="10">Nu iniaijiain pénkersha tura yajauchisha chichaaji. Yatsuru, nuka penké atsutniuiti.</VERS>
      <VERS vnumber="11">Púkuninmaya entsa Sáawijiai kusuku Jíinkimniakait?</VERS>
      <VERS vnumber="12">Yatsuru, Kushinkiap shuinian nereawak. Munchisha kushinkiapen nerektatuak? Núnisan Púkuninmaya entsa Sáawijiai kusuku Jíinkichminiaiti. Ii iniaijiai Núnisan aya pénkera nu chichastiniaitji.</VERS>
      <VERS vnumber="13"> Shuar ti neka Enentái takakna nu, pénker Túrattawai. Nekas nékaitkiunka péejchachia Núnis tuke pénker ana nuna Túrattawai.</VERS>
      <VERS vnumber="14">Antsu Atumí Enentáijiai penké yajauch Enentáimtunairum tura atumek pénker pujustin Enentáimtumarum, nékaitiatam pénker Túrachiatam "pénkeraitjai" tiip. Nuka Wáitrame. Nekaska Núchaiti.</VERS>
      <VERS vnumber="15">Nú enentaikia Yúsaiyanchuiti. Antsu ju nunkanmayaiti, shuara Enentáiyaiti, Núnisan iwianchnumiaiti Nú enentaikia.</VERS>
      <VERS vnumber="16">Shuarsha yajauch Enentáimtunairar tura ninki Enentáimtumainiakui, nujai Ashí meseawai tura Ashí yajauch ti awai.</VERS>
      <VERS vnumber="17">Antsu Yusaiya Enentái takakua nu Júnisaiti: Ashí nankaamas emka eseeratin, Nuyá nawamkartin, shiir Ajá, pénker anturnain, waitnenkratin, Ashí pénker Takáa tura anantsuk naka chichamtin.</VERS>
      <VERS vnumber="18">Eseera Enentáimsatniusha shiir takawai Ashí shuar pénker ana nuna Túrawarti tusa.</VERS>
    </CHAPTER>
    <CHAPTER cnumber="4">
      <VERS vnumber="1"> Urukamtaitsuk tuke kajernaikiarum ti Máanaisrum pujarum. Mesetnumsha urukamtai wéarum? Júnisaiti: Atumin yajauch Enentái katsuntrachmin útsutmakrumin tuke Máaniarme.</VERS>
      <VERS vnumber="2">Wakerarmena nu takustin wakerarme tura nu wakeramu takustin jeachkuram nérentin maarme juruktiaj tusam. Chíkich takakna nujai itit Enentáimtuniarme tura ataitin tujinkiam Máanaitrume. Wakerarmena nusha Yus seachu asarum Wáintsurme.</VERS>
      <VERS vnumber="3">Tura seakrumsha yajauch searme. Atumí pénkerijiai warastin Enentáimiu asarum searmena nusha Wáintsurme.</VERS>
      <VERS vnumber="4">Jú nunkanmaya wakerakum Yusa nemasrijiai tsanirma aintsanketrume. Nékatsrumek atumsha. Ju nunkanmayan wakerakrikia Yusa nemasrintji. Shuar ju nunkanmayan wakerakka Yusa nemasri ajawai.</VERS>
      <VERS vnumber="5">Yus-Chicham juna tawai: Yus ni Wakaní ii Enentáin apujturmasuitji. Nu Wakan iin anenma asa ti akasmatramaji, Táwai. Tura nuna ántrankeash ta?</VERS>
      <VERS vnumber="6">Tura anenma asa ti Yáinmaji. Tuma asamtai Yus-Chicham tawai: Kajemtinian Yus iistatui tura péejchachin Yus niin aneak ti shiir Yáintatui, tawai.</VERS>
      <VERS vnumber="7">Yusai ikiumastarum, tura íwianch taritratarum. Túrakrumin íwianch ikiurmaktiatui.</VERS>
      <VERS vnumber="8">Yúsainí weamkata tura Nii atumin wearmaktatrume. Tunáa shuartiram Kristu numpejai nijiamartarum. Tura átum, Yussha tura ju nunkanmayasha mai métek wakerarmena nu, Atumí Enentái naka eseeratarum.</VERS>
      <VERS vnumber="9">Atumí tunaari Enentáimsarum Kúntuts Enentáimpratarum. Nu Kúntutsjai ti uuttiarum. Nuik shiir Enentáimprarum wishikmiarumna nuka iniaisarum Kúntuts Enentáimprarum uuttiarum.</VERS>
      <VERS vnumber="10">Yusjai péejchach ajasta, Túrakmin shiir awajtamsattawai.</VERS>
      <VERS vnumber="11"> Yatsuru, yajauch áujmatnaisairap. Yus-shuar ni yachin yajauch áujmatas tura Yachí tunaari tuke áujmatuk Yus "aneniatarum" tana nuna umichuiti. Antsu umichu asa "nu akupkamu ántraiti, umirkashtiniaiti" tawai nu shuar. Nujai nu shuar umirtsuk Yus akupkamu nankaamas Enentáimtumawai.</VERS>
      <VERS vnumber="12">Yus Ninki akupkamu najana asa Ninki nu akupkamu umirkamun nekas nekaamniaiti tunaashit tusa. Nínkiti uwemtikratniun tura emesratniunam akupkatin jea nu. Amesha Yáitiam chikicha tunaari iistincha.</VERS>
      <VERS vnumber="13">Watsek, átum áujmateakrum "Arumsha kashincha nu péprunam weri nui chikichik Uwí takasar kuit achiktatji" Tíchattarpash.</VERS>
      <VERS vnumber="14">Ishichkisha penké nékatsrume kashin átatna nu. Ju nunkanam ii iwiaakmari Wárik Amúatsuk. Yurankim utsanar tura nantu sukuam mash Wárik menkaatsuk. Núnisketji.</VERS>
      <VERS vnumber="15">Antsu Júnis Tíminiaitrume: "Yus wakerakuinkia iwiaaku pujakrikia nusha Túrattaji" titiarum.</VERS>
      <VERS vnumber="16">Túrachkurmeka átumka Yusjai nankaamantu Enentáimprume. Tura Ashí nu Enentáikia yajauchiiti.</VERS>
      <VERS vnumber="17">Shuar pénker Túratniun nékayat, Túrachkuinkia, nuka tunaiti.</VERS>
    </CHAPTER>
    <CHAPTER cnumber="5">
      <VERS vnumber="1"> Kuítrinniutiram ju antuktarum. Ti uuttiarum. Ti Wáitsatin asarum ti kakantra uuttiarum.</VERS>
      <VERS vnumber="2">Kuítrum mash mamukarai tura iwiarmampramurmesha mash tinkishap Yúkayi.</VERS>
      <VERS vnumber="3">Kurirmesha tura Kuítrumsha Ashí ijiakmamkarai. Ijiakmampramurisha ame pénkercha Túram nuna paant iniakmawai. Tura jinium aesamua aintsan ame Kuítrum yajauch awajtamsattawai ayashmiin. Amuukatin tsawant jeamunam anearchamame antsu ame Kuítrum ikiaunkamame.</VERS>
      <VERS vnumber="4">Ame takat iniararam ementushim akirarmamna nu "akirkati" turamainiawai. Anearta. Yakiyá Yus, nayaimpinmaya suntara uuntri, nu takartamniu chichamen antukai.</VERS>
      <VERS vnumber="5">Ashí ju nunkanam írunna nu wararsaruitrume. Tuma asarum kapunka nuke machararme tura yamaikia Máatin tsawant jeayi.</VERS>
      <VERS vnumber="6">"Nu shuar tunaiti" Tíirum tunaachu tsanumprurum Máamarme, tura ninkia surimiakcharmai.</VERS>
      <VERS vnumber="7">Nu asamtai, yatsuru, nu Páchitsuk ii Uuntri Kristu tatin Nákastarum. Arakmausha ni arakri pénker tsapaiti tusa yumi yutuktinian shiir enentaijiai Nákatsuk. Yútasua umirmatai esatrurmatai Júuktatjai tusa Nákatsuk. Tura Júurmaksha ti waraatsuk.</VERS>
      <VERS vnumber="8">Núnisan atumsha katsuntsatarum tura yawekiirap. Kristu tatin yuntumtemayi.</VERS>
      <VERS vnumber="9">Yatsuru, Nuámtak "ju yajauch Túrutui" tunainirap. Tákurminkia Yus iirmastatrume. Nínkichukait nuna iistin tura anearta nu Yúsak Tíjiuch wajatramui.</VERS>
      <VERS vnumber="10">Yatsuru, yaunchu Yúsnan etserin Enentáimpratarum. Tuke ii Uuntri Yus timia nuna shiir etserkarmiayi. Túmaitiat Wáitsarmiayi Túrasha pachischarmiayi. Núnisrumek Enentáimsatarum.</VERS>
      <VERS vnumber="11">Itiurchatan katsuntainia nuka nekas Shíiraiti, tu Enentáimji. Shuar itiurchatan ti katsuntin ámiayi, ni naari Jup. Tura ni itiurchatri nankaamasmatai Yus ti Núkap Kuítrin susamiayi. Nu nékatsrumek. Ii Uuntri Yus ti waitnenkratchakait.</VERS>
      <VERS vnumber="12"> Ju Ashí nankaamas Enentáimtustiniaiti, yatsuru. Ame "ee" Tákumka nekas Titiá. Tura "Atsá" Tákumka nusha nekas Titiá. Nekas chicham chichaachkumninkia Yus iirmastatui. Nu asamtai nayaimsha nunkasha Ashí írunna nusha Páchitsuk, aya Támena nu tuke nekas Atí.</VERS>
      <VERS vnumber="13">Wáitakmeka Yus áujsata. Waraakmeka, warasam Kantamám Yus shiir awajsata.</VERS>
      <VERS vnumber="14">Yus-shuartiram, shuar Jáakka, Yus-shuara uuntrin untsukti. Tura niisha taarti. Tura Jesusa naari pachikiar asuitijiai jaa shuaran ishichik kuerarti. Túrawar Yúsan áujtusarti nu shuaran.</VERS>
      <VERS vnumber="15">Tura "Yus nuna nekas anturtamkattaji" tu Enentáimsar áujsarti. Túrawarmatai jaa shuar pénker ajastatui. Yus niin Tsuártatui. Tura tunaan tura asa Jáakuinkia Yus nu tunaan tsankurattawai.</VERS>
      <VERS vnumber="16">Nu asamtai, Atumí Tunaarí paant etsertunaiktarum. Túrarum Yus áujtunaistarum Atumí tunaari tsankurnarat tusarum. Pénker shuar Yúsan tuke Enentáijiai áujeamurinkia ti kakarmaiti.</VERS>
      <VERS vnumber="17">Yaunchu Yus-Chichaman etserin ámiayi, ni naari Erías. Niisha iijiai méteketiat yumi yutukai tusa Yusa áujsamtai menaintiu Uwí Nuyá nankaamas yutukchamiayi.</VERS>
      <VERS vnumber="18">Ataksha yutukti tu áujsamtai ataksha yutukmiayi tura araksha ataksha tsapainiarmiayi.</VERS>
      <VERS vnumber="19">Yatsuru, shuar eseera wekatainmaya kanaakuinkia Chíkich niin waketkitniun yainti.</VERS>
      <VERS vnumber="20">Shuar Tunáa shuaran yajauch wekaan awakeakka Jákatniunmaya uwemtikrattawai tura ti Untsurí tunaari tsankurnartatui.</VERS>
    </CHAPTER>
  </BIBLEBOOK>
  <BIBLEBOOK bname="1 Petrus" bnumber="60" bsname="1Petr">
    <CHAPTER cnumber="1">
      <VERS vnumber="1"> Wisha ju papin aajna nu Pítruitjai. Wisha Jesukrístu akatramurintjai. Israer-shuar Yus-shuar árum nuna atumin ankant ankant tsakinmakarum Chíkich Chíkich nunkanam matsatrumna nuna aatjarme. Puntu nunkanmasha, Karasea nunkanmasha, Kapatúsea nunkanmasha, Asia nunkanmasha, Pitinia nunkanmasha pujarmena nuna aatjarme.</VERS>
      <VERS vnumber="2">Yaunchu Apa Yus, "uwemtikrataj" Tímia Núnisan achikmaitrume. Tura, Winia ajasat tusa ni Wakanijiai akantamkamiarme. Umirtukat tusa nuna Túramiayi. Tura Jesukrístu numpejaisha Atumí Enentáin atsajkir chamir awajturmasmiarme. Wats, Yus tuke waitnentramar ti shiir awajtamsarat tusan wakerajrume.</VERS>
      <VERS vnumber="3"> Wats, Yus, ii Uuntri Jesukrístu Apari ana nuna naari shiir awajsatai. Yussha ti waitnentrama asa, atak akiiniatniun suramsaitji. Jesukrístu jakamunmaya nantakin asamtai, iikia atak akiiniar tuke iwiaaku pujustiniaitiajnia nu arutramji.</VERS>
      <VERS vnumber="4">Tura nayaimpiniam ikiurtamsamu ana nuna achikmintrum tusa Yus wakerawai. Nu ikiurtamsamu meserchamnia amuukachminiaiti. Tura nusha yajauchichuiti.</VERS>
      <VERS vnumber="5">Yus nekas Enentáimta asakrumin ni kakarmarijiai wearmarme. Tura tuke uwemtikrampratniun, nunka amuuamunam paant iniakmastatna nu achikmintrum tusa tuke tsawant ni kakarmarijiai Wáitmarme.</VERS>
      <VERS vnumber="6"> Nu Enentáimsarum wararme. Kame ju nunkanam pujakrum itiurchat Wáinkiashtarmeash. Tura ju nunkanam pujustin ishichkichukait. Ukunam pénker pujustaj tu Enentáimsarum wararme.</VERS>
      <VERS vnumber="7">Enentáimsatarum. Shuar kurin wakerana Núnisan atumniasha umirtukat tusa Yus wakerutmarme. Aents kurin jinium aesainiawai, aya kurik juakat tusar. Kurin ti wakeruinia ásar, amuukamnia ain Túruiniawai. Atumsha, itiurchat Wáinkiarmena nujai, Yusan nekas Enentáimtusartimpiash tusa nekapsamuitrume. Nu Enentáimtamu kurijiai nankaamas pénkeraiti. Ukunam, Jesukrístu Támatai, Yuska atumin "pénker Túraitrume" turamtajtsa wakerittiawai. Tura "Ashí shuar nuna nekaawar winia naarun uunt awajsarat" tusa Túrutmattarme. Nu tuma asamtai ju nunkanam nekapsamuitrume, itiurchat Wáintrumna nujai.</VERS>
      <VERS vnumber="8">Jesukrístu Wáinchaitiatrum anearme. Tura Yamái Wáinchiatrumek nekas Enentáimtarme. Tuma asarum ti wararme. Nu warastin nayaimpiniam warastatjinia Núniskete; nuka paant titin jeatsji.</VERS>
      <VERS vnumber="9">Iimiatarum. Uwemtikrurat tusarum Yus umirkachurmek. Nu uwempratin wainiu asarum waraarme.</VERS>
      <VERS vnumber="10">
      </VERS>
      <VERS vnumber="11">Yus aentsun waitnenta asa, uwemtikrataj tusa tuke wakerimiayi. Núnaka Yúsnan etserin etseriarmiayi. Kristu Wakani ni Enentáin pujuriarmia nu, Túruntsain Kristu Wáitsatniurin Jintíarmiayi. Tura ukunam ni ti shiir pujustintrincha etseriarmiayi. Túrasha "tuu aishmankait Kristu tutai, tura Urutiák Túrunat" tusar nu etserin émamkesar anintrusarmiayi.</VERS>
      <VERS vnumber="12">Tura nii pujuiniainkia Túrunashtinian, antsu ti ukunam, ii pujajnia jui Túrunatniun Yus nekaamtikiamiayi. Núnaka Yusa shiir chichamen ujatmakarmia Nú shuar nekaprutmarme. Nú shuar Yusa Wakani, nayaimpinmaya akupkamu ana nuna nekatairijiai ujatmakurme. Maa, nu uwempratniun Tájana nuna, nayaimpinmaya suntar nekaatai tusar wakeruiniawai, Túrasha tujintiainiawai.</VERS>
      <VERS vnumber="13"> Tuma asamtai, pénker Enentáimsarum tura pénker iimiasrum wekasatarum. Tura Jesukrístu ukunam wantiniak waitnentramprattana nu yawetsuk Nákastarum.</VERS>
      <VERS vnumber="14">Umin uchi aintsarmek yaunchu nékachu asarum wakerimiarmena nu iniaisarum Yus umirin atarum.</VERS>
      <VERS vnumber="15">Ashí Túramurmijiai Timiá penker wekasatarum. Yus, untsurmakuana nu, pénker asamtai, átumka ni shuari asarum pénker wekasatarum.</VERS>
      <VERS vnumber="16">"Wi pénker asamtai atumsha pénker wekasatarum" Yus tana nu ni Papiriin aarchamukait.</VERS>
      <VERS vnumber="17">"Yus winia Aparuiti" Tárumna nu aneartarum. Ashí aentsu Túrutairin métek Yus nekaattawai. Nu neka asarum, ju nunkanam pujarmena jui Yus ashamkatarum.</VERS>
      <VERS vnumber="18">Warí, ántra wekasatniun Atumí uuntri jintintramarmena Nuyá Yus uwemtikramprarme. Túrasha kurisha kuitcha amuukamnia ainia nujai uwemtikrachmaitrume.</VERS>
      <VERS vnumber="19">Antsu Kristu numpe ti shiira nujai uwemtikramuitrume. Nu nékarme. Yaunchu, shuar Tunáa Túrakui, Yus Tímiayi, "murik yajauchichu tunamarcha maarum, Yus Sútainiam ikiustarum. Nuna numpen Wáinkian, Atumí tunaarin tsankurattajai" Tíniuyayi. Núnisan Kristu iin jarutramka asa ii Tunaarínia uwemtikrampraitji.</VERS>
      <VERS vnumber="20">Nunkan Nájantsuk aentsun jaruktinian Krístun anaikiamiayi Yus. Tura Wárik akupkachmiayi. Antsu Yamái tsawantin, átum pujarmin, pénker Pujusúk tusa wakerak, atumin jarutramkat tusa Krístun akupkamiayi.</VERS>
      <VERS vnumber="21">Niijiai átumka Yus umiirume. Yuska Krístun jakamunmayan iniantki nankaamantu awajsamiayi. Yus nekas Enentáimtakrum, aya pénkernak Túrawai titiarum tusa Túraiti.</VERS>
      <VERS vnumber="22">Yus nekas tana nuna, Yusa Wakani yainmakui, umirka asarum Atumí wakaniin pénker ajasuitrume. Yus-shuarjai yajauch Enentáimtunaitsuk mai anenai ajatai tusarum tura asarum, nekas shiir Enentáimtunaisrum mai anenai ajatarum.</VERS>
      <VERS vnumber="23">Nekaatarum. Yusa chichame umirka asarum atak akiiniaitrum nuka ju nunkanmayanchuiti. Antsu Yusa chichame iwiaaku tuke amuukachmin ana Nú chichamjai tuke iwiaaku átiniaitrume.</VERS>
      <VERS vnumber="24"> Ju ayash tuke pujuschamniaiti. Yusa Papiriin junis aarmaiti: Ashí aentsti Nupáa aaniuitji. Ii pénkerisha kukujia aaniuiti. Nupa Wárik kaawai. Kukujsha Núnisan Wárik iniaawai.</VERS>
      <VERS vnumber="25">Tura Yusa chichamesha tuke amuukachminiaiti. Nu Chichamjai uwempramnia asamtai atumin etsernakuiti.</VERS>
    </CHAPTER>
    <CHAPTER cnumber="2">
      <VERS vnumber="1"> Tuma asamtai, Ashí yajauch ana nu iniaisatarum. Anankatin, ántar-chichamtin átin, chikichna wakeruktin, Ashí tsanumpratniusha iniaisatarum.</VERS>
      <VERS vnumber="2">
      </VERS>
      <VERS vnumber="3">Antsu, Uunt Jesukrístu waitnenkartutairi nekapsa asarum, uchi yama akiinia muntsun ti wakeruinia aintsarmek, Yusa chichame aya penkerkea nu ti wakeruktarum. Yusa chichamejai tuke tsawant tsakakrum tuke uwemprami tusarum Túratarum.</VERS>
      <VERS vnumber="4"> Ii Uuntri Kristu Kayáa aantsankete. Tura shuar kayan yajauchin nakitiainia Núnisan Jesukrístun nakitrarmiayi. Tura kayan ti penkeran wakeruinia Núnisan, Yuska, "winia Uchir ti penkeraiti" tusa Jesukrístun achikmiayi. Atumsha Jesukrístu weantuktarum. Nii iwiaaku kayaiti.</VERS>
      <VERS vnumber="5">Atumsha iwiaaku kaya aantsanketrume. Tuma asarum Yus wijiai ni jeen jeamti tusarum tsankamaktarum. Tura Nútiksarmek Jesukrístui Atumí iwiaakmari tsankamaktarum, Yus wakera nuna Túrutati tusarum. Jesukrístujai tura asarum Yus shiir Enentáimtikrume.</VERS>
      <VERS vnumber="6">Jesukrístunun Yusa Papiriin Júnis aarmaiti: "Iistarum. Kayan ti penkeran achikjai" Yus Tímiayi. Jean emka apujtuamuri Atí tusan Seunnum apujeajai. Niin Enentáimtana nu ántar Enentáimtatsui. Aarma ana nu penké kayan chichaatsui. Antsu Jesukrístun tawai.</VERS>
      <VERS vnumber="7">Yus umirkaitrumna nu, "kaya ti penkeraiti" tarume. Tura Yúsan umirainiatsna nuka Yusa Papiriin tana nujai métek ainiawai. Ju aarmaiti: Jean jeamin nakitrarmia Nú kaya jean emka apujtuamuri Atí tusa apujamuiti.</VERS>
      <VERS vnumber="8">Tura jusha aarma awai: Tukumak iniaartin kayaiti. Kame shuar Jesukrístunun etserkamun nakitiakka, Enentáinium itiur pénker wekasat? Wats, Nú shuar, Krístun umirainiachu ásar, tuke Túrunatin asamtai tukumainiawai.</VERS>
      <VERS vnumber="9">Tura átumka Yus achikmaitrume. Tura, Wínian pujurtursarat tusa yajauchinmaya Uunt Yus akantamkaitrume. Yusna asarum pénker Enentáimin ajasurme. Tura Yus sumakmaitrume. Niisha winia pénkerun etserturkarat tusa Túraiti. Kame kiritniunmaya Jíinkirum ni Tsáapnintrin wekasatniun achirmakurme.</VERS>
      <VERS vnumber="10">Yaunchu Nusháa shuar áuyarme. Tura antsu yamaikia Yus-shuar ajasrum, Niiniu ajasurme. Yus-shuar ajatsrumnin, ya waitnentrampramia? Antsu yamaikia Yus waitnentramuitrume.</VERS>
      <VERS vnumber="11">Yatsurtirmin Tájarme, Yusna ajasrum, ju nunkanam írar matsatu asarum, Atumí ayashi wakerana nu tsankatkairap. Ayashim wakerana nu Túrakminkia ame Enentáim nujai yajauch ajastatui.</VERS>
      <VERS vnumber="12">Yus-shuarchanum pénker wekasatarum. Túrakrumninkia niisha Yamái "Yus-shuar yajauch Túruiniawai" ántar Tuíniayatan, ukunmanka, Yusjai inkiunaiktin tsawant jeamtai, pénker wekarmena nuna Enentáimturmasar, Nú shuarsha Yúsan shiir awajsartatui.</VERS>
      <VERS vnumber="13"> Kristu Atumí Uuntri asamtai, ju nunkanam akupin ainiana nusha umirkatniuitrume. Uunt akupin Ashí akupin asamtai umirkatarum.</VERS>
      <VERS vnumber="14">Tura ni akupeamuri ainia nusha tunaan Túruinia Núnaka Asutiáti tura pénkeran Túruinia Núnaka shiir awajsati tusa uunt akupin akupkamu ásarmatai umirkatarum.</VERS>
      <VERS vnumber="15">Nekas penker wekaamurmijiai Enentáimcha ainia nu netse chichaamuri itiatmamtikiatarum tusa Yus wakerawai.</VERS>
      <VERS vnumber="16">Tunaanumia ankant ajasu asarum pénker wekasatarum. Túrasha wi ankant ajaschajak tusarum Nánkamsarum yajauch Túrawairap. Antsu Yusna asarum, ni wakera nuna umirkatjai tusarum anearum wekasatarum.</VERS>
      <VERS vnumber="17">Chíkichcha shiir Enentáimtustarum. Yus-shuar ainia nusha aneetarum. Yus pénker asamtai ashamkatarum. Uunt akupin shiir awajsatarum.</VERS>
      <VERS vnumber="18">Takarniutirmesha ame uuntrum pénker shiir Enentáimturmakuisha tura yajauchiitkuisha umirkatarum.</VERS>
      <VERS vnumber="19">Nekaatarum. Antar Wáitkiarmainia nui, "Yus iirui" tu Enentáimsa katsunteakrumka, ti penkeraiti.</VERS>
      <VERS vnumber="20">Yajauch Túrawakmin Asutiámamtai katsunteakmeka nuisha warin ati. Antsu pénker Túrawakmin Asutiámamtai katsunteakmeka juka ti penker Túrame Yusai.</VERS>
      <VERS vnumber="21">Núnisan Túrunatin achikmaitrume. Kristu waitrutmasmiarme nui, Wi Túraj Núnisan Túrawarmi tusar Wáitsamiayi.</VERS>
      <VERS vnumber="22">Krístuka tunaan penké Túrachmiayi. Tura chikichkinkesha penké anankachmiayi.</VERS>
      <VERS vnumber="23">Kátsekeamsha Ninkia katsekachmiayi. Wáitkiamsha "yapajmiaktaj" Tíchamiayi. Antsu "winia Apar Yus Iistí" Tímiayi, Yus pénker Túrin asamtai.</VERS>
      <VERS vnumber="24">Kristu Ninki ni ayashiin ii tunaarin entsaki Krúsnum jarutramkamiaji. Tunáa Enentáimtusairum tusa, antsu Yusai pénker wekasamniuram tusa jarutramkamiaji. Atumí Enentáin Tsuártaj tusa Kristu Asutniámiayi.</VERS>
      <VERS vnumber="25">Murik ni pujutairiin waketkitniun nékatsna ántsarmek atumsha menkaka wekaimiarme. Tura yamaikia Atumí Wáitmauriin waketkintrume. Atumí Wáitmau Krístuiti, Atumí Enentáin Wáinnia nu.</VERS>
    </CHAPTER>
    <CHAPTER cnumber="3">
      <VERS vnumber="1">
      </VERS>
      <VERS vnumber="2">Tuma asamtai, nuwatiram Atumí aishri umirkatarum. Amesha pénker, Yus umirka Weká asakmin, aishrum Yus-Chichaman umirchaitiat, ame Túramurmin Nekáa, ámeka chichaatsminin, niisha Yus-shuar ajastinian wakerittiawai.</VERS>
      <VERS vnumber="3">Nu asamtai aya Pátatek iwiarmampratniusha ti Enentáimtusairap. Intiash ti penker iwiaratniusha, kurijiai iwiarmampratniusha, Pushí ti kuitjai entsartincha ti Enentáimtusairap.</VERS>
      <VERS vnumber="4">Antsu, "nekas Shíirmach ajastaj" Tákumka, Enentáimin "shiir kajechu átajai" tu Enentáimsatarum. Nuka sakarchattawai. Tura nuka Yúsnumka ti penkeraiti.</VERS>
      <VERS vnumber="5">Yaunchu Núnisaran nuwa Yúsan Enentáimtusarmia nu, tura Yúsan shiir Enentáimtikratniun wakeriarmia nu, ni aishrin umirkar nujai ni Enentáin Shíirmach ajasar pujuarmiayi.</VERS>
      <VERS vnumber="6">Atumí weatri Sara ni aishrin Apraáman umirmiayi. Umirin asa, "winia uuntru" Tíniuyayi niin. Atumsha pénker Túrakrumka tura sapijmiatsuk wekaakrumka, Sarajai métek átatrume.</VERS>
      <VERS vnumber="7">Tura aishmantirmesha Yus wakerana nu nekaarum Atumí nuwe shiir Enentáimtusrum tsanintarum. Nuwemsha, nuwa asa, aishmanjai métek katsuntrachminiaiti. Tura niisha, ámijiai métek Yusa waitnenkartutairijiai tuke iwiaaku átinian takusminiaiti. Tu Enentáimta asam ame Núwem shiir Enentáimtustá. Yus áujkuram itiurchat atsuti tusarum Túratarum.</VERS>
      <VERS vnumber="8"> Nuyasha Ashí Yús-shuartirmin Tájarme, aya Chikichík enentaik Atí. Waitnennairatarum. Nekas yatsum aneam Núnisrumek anenaitiarum. Aya áminiuk Enentáimtutsuk chikichan Yáintaj tu Enentáimsatarum.</VERS>
      <VERS vnumber="9">Yajauch turamainiakuisha "yapajkiataj" tiirap. Katsekramainiakuisha "iikkiataj" tiirap. Antsu "Yus winia shiir awajtusuiti" tu Enentáimsarum, yajauch turamainiana nu pénker awajsatarum.</VERS>
      <VERS vnumber="10">
      </VERS>
      <VERS vnumber="11">
      </VERS>
      <VERS vnumber="12">Yus-Chichamnum Júnis aarma asamtai nu Túratarum: Uunt Yus pénker wekaana nuna wainiui, tura ni áujmancha ántawai. Tura yajauchin Túrana nuna nakitrawai. Tuma asamtai, shiir pujustaj Tákunka tura tuke tsawant warastinian wakerana nu, pénker Iimiastí, yajauch chichakaij tusa tura Wáitruawaij tusa. Tunaanumia kanaki pénkeran Túratí. Tuke Enentáijiai shiir átinian eakti. Tu aarmaiti.</VERS>
      <VERS vnumber="13">Yaki yajauch Túrutmat pénker turamnisha?</VERS>
      <VERS vnumber="14">Túrasha pénker Túrayatmek Wáitiakminkia Yus shiir Enentáimtikramprattarme. Tuma asamtai ashamkartutsuk, sapijmiatsuk wekasatniuitrume.</VERS>
      <VERS vnumber="15">Tura "Kristu winia Uuntruiti" tu Enentáimtustarum. Tura "urukamtia Yus-shuar ajasuitiam?" turamainiakuisha, pénker aimkiamnium iwiarnarum pujustarum. Waantu Enentáimtumatsuk, niin pénker Enentáimtikrataj tusam Túrata.</VERS>
      <VERS vnumber="16"> "Yúsjai pénker wekasataj" tu Enentáimsarum wekasatarum. Yus-shuar asakrumin Chíkich shuar ántrar áujmatramainia nu ni ántar áujmatramsamun nekaawar natsaararat tusarum Yusjai pénker wekasatarum.</VERS>
      <VERS vnumber="17">Yajauch Túrakur Wáitsatniujainkia nankaamas, Yus wakerakuinkia pénker Túrakur Wáitsatniuka ti penkeraiti.</VERS>
      <VERS vnumber="18"> Kristu ii tunaarin Asakártaj tusa jarutramkamiaji. Ashí Asakárma asamtai atak tunaan jarukchatniuiti. Niisha tunaan penké Túrichuitiat, ii Tunáa asakrin Wáitrutmasmiaji, Yúsnum ejetamtai tusa. Ayashiinkia jakayat ni Wakaníjiai ni ayashi ataksha iwiaaku ajasmiayi.</VERS>
      <VERS vnumber="19">Ni Wakaníjiai Jakáa wakanin emetamu armia nuna etserkataj tusa wémiayi.</VERS>
      <VERS vnumber="20">Nusha yaunchu Nuai uunt kanun Nájanuk siantu painti (120) uwi pujurmia nui Yuska umirtukarat tusa ti Nákamaitiat Nuai étserman umikcharmiayi. Nú kanunmasha ishichik, uchu, aents kanunam pujuinian yumijiai uwemtikrarmiayi.</VERS>
      <VERS vnumber="21"> Nu yumi Yus-shuarti imiantinian nakumui. Ii ayashi chamir awajsatai tusar imiantsuji. Antsu ii Enentái pénker Atí tusar Yus sear imianji. Nujai iisha uwemji. Jesukrístu nantakin asamtai, nujai uwempraitji.</VERS>
      <VERS vnumber="22">Tura Niisha nayaimpiniam we akupin pujutainium Yusa Untsuuríini apujsamuiti. Túramtai nayaimpinmaya suntarsha, tura Ashí kakaram akupin ainiana nusha Jesukrístun umirainiawai.</VERS>
    </CHAPTER>
    <CHAPTER cnumber="4">
      <VERS vnumber="1"> Kristu ni ayashiin Wáitsa asamtai atumsha Núnisrumek Wáitsatin ákuisha, katsuntratjai titiarum. Ni ayashiin Wáitiana Nú shuar yajauchin Páchiatsui.</VERS>
      <VERS vnumber="2">Antsu "iwiaakjana nuikia Yusa wakeramurin tuke umirkatjai" tu Enentáimiui. Ni ayashi wakerana nuna yamaikia Páchiatsui.</VERS>
      <VERS vnumber="3">Warí, Yúsan nékainiatsna Nú shuar Túruiniana nu atumsha Núkap Túrichmakuram. Yus-shuar ajatsuk tsanirmatin wakerimiarme. Yajauch Túratniusha, nampernum nampekrum ti Yurumárum, Enentáincha ajasrum charaatum ajatniusha, ántar-yusa namperiin yajauch ana nu najanatniusha nusha Ashí wakerimiarme.</VERS>
      <VERS vnumber="4"> Tura surimiatsuk yajauch Túrimiarmena nu iniaisa asakrumin, yaunchu atumjai nuna Túrin armia nu, "urukamtai iniaisara?" tusar yajauch áujmatramprume.</VERS>
      <VERS vnumber="5">Túrasha ukunam nu aents ni Túramurin etserkartatui. Iwiaaku ainia nunasha tura Jákaru ainia nunasha Neka awai. Nii nu aentsun sumamtikiawartatui.</VERS>
      <VERS vnumber="6">Túrasha jaka armia nu Yusa shiir chichame ujankarmiayi. Ni ayashiin Ashí shuarjai métek jakamniaitiatan Yus iwiaaku pujana Núnisan ni Wakaníi iwiaaku pujusarat tusa ujankarmiayi.</VERS>
      <VERS vnumber="7"> Ashí amuukatin jeatemayi. Tuma asamtai pénker Enentáimsatarum; Túrarum anearum Yus auju pujutarum.</VERS>
      <VERS vnumber="8">Aneniamujai Untsurí tunaasha tsankuratin awai. Tuma asamtai Ashí nankaamas nuamtak anenaistarum.</VERS>
      <VERS vnumber="9">Kajé-kajejainchu Atumí jeen Itiaaniátarum.</VERS>
      <VERS vnumber="10">Iin ankant ankant shiir awajtamsatniun Yus ti Núkap takakui. Tura iin shiir awajtamsamujai Chíkich shuarsha shiir awajsatarum tusa Chíkich Chíkich Túratniun suramsaitji. Tuma asamtai pénker takaawa aintsarmek Yus amasmania nujai ame írutramuram Yaintá.</VERS>
      <VERS vnumber="11">Etserkatniun Yus amasuitkiuinkia ame tamena nu, Yus tana nujai métek Atí. Chíkich shuar Yáintiniaitkiumka Yus amaana Nú kakarmajai Túrata. Ashí Túramna nu Yusa naari shiir Atí tusam Jesukrístu Náarijiai Túrata. Jesukrístun Ashí aents shiir Enentáimtusartí. Tura Ashí aentsnum ni kakarmari tuke Atí. Nuna tajai.</VERS>
      <VERS vnumber="12"> Aneamu yatsurtiram, ti waitsatin nekapramsartin jeartampramna nu Nusháa Enentáimprairap. Wáitsatin Támatai, "urukamtai waitsa pujaj?" tu Enentáimsairap. Kame Túrunamniaiti.</VERS>
      <VERS vnumber="13">Tuma ain shiir Enentáimsatarum. "Kristu Wáitsamurin métek-taku Wáitiakun pénkeraiti" tu Enentáimsatarum. Ukunam Kristu winchari Wáinkiarum Timiá warasmi tusarum Túratarum.</VERS>
      <VERS vnumber="14">Krístunu asakrumin katsekkramkachartimpiash. Túmaitkiuisha Yusa Wakani shiir ana nu atumiin pujurtamkui shiir awajsamuitrume. Katsekkramainia Nú shuar imia Yusa Wakanin yajauch áujmatainiawai. Tura átumka Yusa Wakani shiir awajearme.</VERS>
      <VERS vnumber="15">Túra atumsha yajauch Túrawairum aneartarum. Mankartana nu, kasamkana nu, Tunáa Túrana nu, tura chikichna Páchiana nusha ni Wáitsatniurinkete. Atumjainkia nu Wáitsatniuka Atsutí.</VERS>
      <VERS vnumber="16">Tura antsu Krístunuiti tusar wishikramuk Wáitkiarmainiakui natsaarairap. Krístunu asam Wáitiayatmek, natsamtsuk Kristu naari shiir awajsata.</VERS>
      <VERS vnumber="17">Yuska ni shuarin nekapsatajtsa nankamatniuiti. Tura nu tsawantcha jeayi. Yus imia iin nekapramkuisha Yus-Chichaman umirainiatsna Nú shuarsha urukawartin. Ti Asutniáwartatui.</VERS>
      <VERS vnumber="18">Imia Yus umirjinia nu uwempratniuri itiurchataitkiuisha tunaan Túruiniana nusha urukawartin.</VERS>
      <VERS vnumber="19">Tuma asamtai Yus wakeramujai Wáitiainia nu, niisha Yus najanamu asa Yus Iirsatí tusa tuke pénker Túratí. Warí, Yuska tuke pénker Túrichukait.</VERS>
    </CHAPTER>
    <CHAPTER cnumber="5">
      <VERS vnumber="1"> Yamaikia Yus-shuara uuntritiram, jintintjiarme. Wisha Núnisnak Yus-shuara uuntrintjai. Kristu Wáitsamurin Wáinkiaitjai wisha. Tura ukunam ti shiir átatna nui Chíkich Yus-shuara uuntria Núnisnak wisha pachiinkiattajai.</VERS>
      <VERS vnumber="2">Yus-shuar ame iistiniaitmena nu, pénker Iistá, murikiu Wáinin ni murikrin wainnia aintsamek. Nakittsuk, shiir Enentáimsam Túrata, Yus wakerana nuke. "Chíkich akupta asamtai Túrattajai" Tútsuk tura nujai Kuítrintin ajastin Enentáimtsuk nekas wakeritia, Yusa takatri asamtai.</VERS>
      <VERS vnumber="3">Turasha, "Yús-shuara uuntri ajasan, Yus-shuaran akuptiaj" tu Enentáimsaip. Antsu shiir Túramurmijiai Yusa murikri jintintiata.</VERS>
      <VERS vnumber="4">Nuinkia murikiu wainniu Uuntri taa wantiniak iwiarmamtai tawasap ti Shíirmachia Núninian suramsattawai. Aents Súana Nú Shíirmach wari mamurtiniaiti. Tura Uuntrum ámin suramsattana nuka penké mamurchattawai.</VERS>
      <VERS vnumber="5"> Tura natsatirmesha Atumí uuntri umirkatarum. Kame yaunchu Yús-Papinium aarma asamtai Ashí Yus-shuartiram nankaamantu Enentáimtumatsuk umirnaikiatarum. Waantu Enentáimtuma Núnaka Yus nakittiawai. Antsu nankaamantuchu Enentáimtuma nuna Yus waitnentak yayawai. Tu aarmaiti.</VERS>
      <VERS vnumber="6">Wats, Yus Timiá kakaram asamtai, amek nekamam, péejchach Enentáijiai Enentáimtumasta. Nuinkia tsawant jeamtai ni wakerak Yus ámin penkeri awajtamsattawai.</VERS>
      <VERS vnumber="7">Yus ámin ti Enentáimturmakui ame itiurchatrum ainia nu Yus Ashí iiktusta.</VERS>
      <VERS vnumber="8"> Aneartarum tura iimiastarum. Iwianch Atumí nemasri ana nu, uunt Yawáa nuke, yanak emesraintiaj tusa eaak tentaa wekaawai.</VERS>
      <VERS vnumber="9">Tura tuke Yus nekas Enentáimtusrum surimiaktarum. Ashí nunkanam Yusnum Atumí yachi ainia nu átum Wáitiarmena Núnisaran Wáitiainiawai. Nusha kajinmakchatniuitrume.</VERS>
      <VERS vnumber="10"> Wats, ishichik tsawant Wáitsarmena nu nankaamasmatai Yus ataksha pénker awajtamsattarme. Tura numi wewe wajana Núnisan Ikiakátmartatrume. Tura Yus Ikiakárma asarum ni jintiin tuke pénker wekasattarme. Ju Yus tuke iin waitnentramtsujik. Tura iisha Jesukrístunu asakrin Niijiai métek Yus ni shiir pujutainium tuke shiir pujusmintrum tusa achirmakuitji.</VERS>
      <VERS vnumber="11">Nú Yúsnasha Ashí aents shiir Enentáimtusartí. Tura Ashí aentsnum ni kakarmari tuke Atí. Nuke ati.</VERS>
      <VERS vnumber="12">Serpanujai ju papin ishichik aarmaj nuna akupeajai. Serpanu Yusjai pénker wekaak Yusnum winia yatsur ajasuiti; Núnaka nékajai. Yus waitnentrama asa ti yainmakmania nuna Enentáimtikeajrume ju papijiai. Tura tuke ni waitnenkartutairiin wekasatarum Tájarme.</VERS>
      <VERS vnumber="13">Papirúnianmaya atumjai métek Yus achikma ainia nu amikmaatmarme. Winia uchir Markus Núnisan amikmaatmawai.</VERS>
      <VERS vnumber="14">Yusai yachi ajasu asarum anenaisrum shiir awajnaisatarum. Jesukrístunu ajasuitrumna nuna Yus imiatkinchanum pujustinian suramsarat tusan wakerajai. Nu Atí.</VERS>
    </CHAPTER>
  </BIBLEBOOK>
  <BIBLEBOOK bname="2 Petrus" bnumber="61" bsname="2Petr">
    <CHAPTER cnumber="1">
      <VERS vnumber="1"> Wikia ju papin aajna ju Semun Pítruitjai. Jesukrístu akatramu asan ni takarniurintjai. Ii Yusri tura iin Uwemtikramin Jesukrístu umirumna nuna atumniasha juna aatjarme. Niisha Ashí aentsun métekrak Enentáimtin asamtai atumsha iijiai métek Niiniu ajasurme. Nuka ti penkeraiti.</VERS>
      <VERS vnumber="2">Yus, tura ii Uuntri Jesussha nékarmena Nú Núkap nekaki wéakrumin, Yuska atumin ti nukap Yáinmaktatrume tura ti nekas imiatkinchanum pujustinian suramsattarme. Nuna nekaan tuke Núnisan Atí tusan wakerajrume.</VERS>
      <VERS vnumber="3">Yus uunt asa tura Ashí Túramnia asa, umirtukat tusa achirmakuitji. Nii neka asar atsumajnia nu Wáinkiaitji. Yus-shuarti wekasatniusha, tura Niin aneatniusha ii atsumajnia nuna Yuska kakaram asa suramsaitji.</VERS>
      <VERS vnumber="4">Niisha uunt asa tura tujinkiachu asa ni chichamen suramsaitji. Nu chichamsha ti kakarmaiti tura ti penkeraiti. Nu chichamjai atumsha Atumí ayashi yajauch wakerana Nuyá uwemprarum, Yusai Páchitkia átinian suramsaitrume.</VERS>
      <VERS vnumber="5"> Yus umirkarme. Yamaikia juna Túrataj tusarum kakartiniaitrume. Ti penker wekasatniuitrume. Nuyá Yusna nekaatniuitrume.</VERS>
      <VERS vnumber="6">Nuyá yayauch Túrashtin iimiastiniaitrume. Nuyá katsuntratniuitrume. Nuyá Yus shiir Enentáimtusrum wekasatniuitrume.</VERS>
      <VERS vnumber="7">Tura Nuyá Ashí shuar shiir Enentáimtustiniaitrume. Tura nu nankaamas Ashí shuar aneatniuitrume.</VERS>
      <VERS vnumber="8">Ashí nu Túrakrumka, tura tuke Túrukrum wéakrumka, nakiarchattarme. Túrarum ni takatri émamkesrum takastatrume. Tura ii Uuntri Jesukrístu nekas nekaattarme.</VERS>
      <VERS vnumber="9">Tura nuna Túruiniatsna nuka, kusurua aanin ainiawai. Jesukrístu wakeramurin Enentáimtuiniatsui. Ni tunaariya uwemprarmia nuna kajinmatainiawai.</VERS>
      <VERS vnumber="10">Tuma asamtai yatsurtiram, Yus atumin anaitiamak achirmakurmena nu tuke Enentáimsarum wetarum. Túrakrumka penké iniarchattarme.</VERS>
      <VERS vnumber="11">Tura ii Uuntri Jesukrístu uwemtikramprajnia nu, Nii tuke akupeana nui, nakittsuk shiir awaintiamattarme.</VERS>
      <VERS vnumber="12"> Tuma asamtai nékarminin tura Yusna nekas ana Nuyá kanaatsrumnin tuke Enentáimtikratjarme.</VERS>
      <VERS vnumber="13">
      </VERS>
      <VERS vnumber="14">Nekaatarum. Winia Jákatniurun jeatema nuna ii Uuntri Jesukrístu ujatkayi. Tuma asamtai iwiaaku pujajna juik atumin tuke Enentáimpratarum tusan jintintratniuitjarme, tu Enentáimsajai.</VERS>
      <VERS vnumber="15">Tura wi jakamtai, wi aajna juna tuke kajinmatkiirum tusan, wi jeajna nuna Túrattajai.</VERS>
      <VERS vnumber="16"> Ii Uuntri Jesukrístu kakarmari tura ni Táratniuri etserkamajnia nu, aya aentsnumia ántar chichamchauyi. Antsu imia ii jiijiai Uunt Jesukrístu waantu ajasu Wáinkia asar ujakmajrume.</VERS>
      <VERS vnumber="17">Tura Apa Yus Jesukrístun shiir waantu awajsamia nui, ni Imiá shiir pujutairiya chichaak Tímiayi, "Juka winia ti aneamur Uchiruiti. Niin ti wararjai."</VERS>
      <VERS vnumber="18">Iisha naint "Yusna" Tájinia nui Niijiai Pujá asar nu nayaimpinmaya chichaamu paant antukmaji.</VERS>
      <VERS vnumber="19"> Tura nuna nankaamas ti nekasa nu, Yúsnan etserin yaunchu etserkarmia nusha nékaji. Ju étserma jusha, tsawant tsawaatsain kiritniunam ji keak Tsáapin awajeana aintsan asamtai, pénker Enentáimta asarum pénker Túrarme. Tura Kristu taa, Yánkuam etsantea Núnisan Atumí Enentáin Ashí paant awajsattawai. Tura nu tsawant jeatsain nu étserma tuke pénker Enentáimtustarum.</VERS>
      <VERS vnumber="20">Tura ju emka nekaatarum. Shuar aya ni Enentáimmiarijiain, Yusa Wakaníjiainchu, Yus-Chicham urukamtai tu Chicháa nuna nekaatniun jeatsui.</VERS>
      <VERS vnumber="21">Warí, Yúsnan etserin yaunchu etserkarmia nu, aya ni wakeramurijiain Tícharmiayi. Nu aishmankan Enentáin Yus pujursarmiayi. Tuma asa ni tiarmia nuna Yusa Wakaní jintintiam tiarmiayi.</VERS>
    </CHAPTER>
    <CHAPTER cnumber="2">
      <VERS vnumber="1"> Tura Israer-shuarnum wait chichaman etserniusha Páchitkiarmiayi. Atumiincha wait chichaman unuiniau Páchitkia ártatui. Niisha awajimtikrampratniun wakeruiniak Wáitian ti yajauchin uukar unuiniarartatui. Tura "Uunt Jesus uwemtikrurmia nusha ántraiti" tiartatui. Nuna takui ni amuukatniurisha Wárik jeartiatui.</VERS>
      <VERS vnumber="2">Tura Untsurí shuar ni yajauch Túruiniamurin iirsar métek Túrawartatui. Iis, "Yus-Chichaman unuiniaitjai" Tuíniayatan Imiá yajauch Túruiniakui Untsurí aents "Yus-Chicham ántraiti" tiartatui.</VERS>
      <VERS vnumber="3"> Kuítian ti wakeruinia ásar, wait chichaman unuitiamprar Akíam Kuítriniawartatui. Tura Nú shuar yaunchu Yus Jákatniunam sumamtikiawarma ásar, ni amuukatin tsawantri jeatemayi.</VERS>
      <VERS vnumber="4">Warí? Yuska ni suntari nayaimpiniam pujuarmia nunasha penké tsankurachmiayi. Antsu nayaimpinmaya jinium akupkarmiayi. Tura nekapsatin tsawant jeatsain kiritniunam jinkiamu emetamu pujuiniawai.</VERS>
      <VERS vnumber="5">Yáunchuya shuarnasha Yus tsankurachmiayi. Antsu amuukarat tusa amaarkatniun akuptukarmiayi. Antsu aya Nuain, Yusjai wekasatniun etserin asamtai ni shuari siati armia nujai uwemtikramiayi.</VERS>
      <VERS vnumber="6">Enentáimpratarum. Sutuma pépruncha tura Kumura pépruncha nayaimpinmaya jin akuptuk Yus mash amukmiayi. Aya Yúnkunmik awajsamiayi. Ukunam nu Túrunamun nekaawar, shuar Tunáa Túratin Tsúumainian nekaawarat tusa Túramiayi.</VERS>
      <VERS vnumber="7"> Tura Yus Ráutan uwemtikramiayi. Pénker shuar asa, Sutumanmaya shuar Imiá yajauch ásar Tunáa Túruiniakui, Raut Kúntuts Enentáimsamiayi.</VERS>
      <VERS vnumber="8">Pénker aishman asa, Nuyá shuara yajauchirin Wáitiainiak, ni Enentái pénker asamtai tuke tsawant Kúntuts Enentáimiuk Wáitmiayi.</VERS>
      <VERS vnumber="9">Tura incha tunaan iniakturmakrin, nu tunaanum nupetnakchati tusa Uunt Yus uwemtikrampramniaitji, ni umirka asakrin. Túrasha yajauch Shuárnaka nekapsatin tsawant jeakui ti Asutniáwarat tusa Yus Yámaikikia apujeawai.</VERS>
      <VERS vnumber="10"> Tura Yus akupeana nuna umirkatniun nakitrar ni yajauch wakeramurin Túruinia nunasha Yuska nekas Asutiáttawai. Enentáimcha ainiawai. Tura ni wakeramuriniak wakeruiniawai. Niijiai nankaamas akupin ainia nuna yajauch áujmatainiawai.</VERS>
      <VERS vnumber="11">Warí, imia Yusa suntari Yusai matsatainia nu, nuna Túratniun Tsúumainiawai. Nankaamas kakaram tura nankaamas uunt ainiayat nu akupniun katsekainiatsui.</VERS>
      <VERS vnumber="12">Nu aishmansha Enentáincha yajasma Núnin ainiawai. Achikiar mantamnatniuk akiinia ainiawai. Enentáimtsuk Nánkamsar yajauchin chichainiawai. Tuma ásar yajasma Núnisan Jákartatui.</VERS>
      <VERS vnumber="13">Chikichan Wáitkiamia aintsan Wáitsartatui. Tuke tsawant ni wakeramunak Túruiniak "waraajai" tuiniawai. Tura atumjai irunar Yurumáiniayatan atumin anankramawar warainiawai. Nuka natsantaiti.</VERS>
      <VERS vnumber="14">Nuwan wakerutskeka iiniatsui. Tunaan yawetainiatsui. Yúpichuch ainia Nú shuaran netse Túratniun wakerumtikiainiawai. Kuítian wakeruktinniasha ti nékainiawai. Jákatniunam sumamawaru ainiawai.</VERS>
      <VERS vnumber="15">Yúsnumaani naka wétsuk awajirarai. Peura uchiri Paraam Yúsnan etserniuitiat yaunchu awajimia Núnisaran awajiniawai ju shuar. Paraamka tunaan tura, Kuítian achiktinian ti wakerukmiayi.</VERS>
      <VERS vnumber="16">Tura niisha Tunáa Túratajtsa weai Yuska umpuurun chichachun aents chichaana nujai métek chichamtikiamiayi. Nuinkia umpuuru timia nujai Yúsnan etserin ni netse Túratniurin Enentáimiar iniaisamiayi.</VERS>
      <VERS vnumber="17">Nu aishmansha yumirmat kuyua Núnis ainiawai. Tura Núnisan yuranmisha Kíariat nase umpuim menkaana nu, yumi ajuarcha ásar, penké ántar ainiawai. Warí, Yus-Chichamjai aentsun yainiainiatsui. Niisha Imiá kirit ámanum tuke pujustin ainiawai.</VERS>
      <VERS vnumber="18">Niisha ti chichainiayat ántar chichainiawai. Yajauch Túratniujai tura ayash wakera Nújaisha Páchim Túriarmia Nuyá kanakiarua Nú shuaran ataksha tunaanum ajuartajtsa wakeruiniawai.</VERS>
      <VERS vnumber="19">"Iiya Núnis Túrakrumka ankant átatrume" tu wénawai. Túrasha imia ninki ni tunaariin emetamu ainiawai. Páantchakait. Shuar Warí tunaajaim nupetnaka, nuna emetamurinti.</VERS>
      <VERS vnumber="20">Kame shuar, uunt Jesukrístu uwemtikiartin ana nuna chichamen nékainiak ju nunkanam yajauch ainia Nuyá uwempra ainia nu, Tunáa nupetkam atak yajauchiniam iniainiakka, nuik pujumia Nújainkia nankaamas Yamái Imiá yajauch pujuiniawai.</VERS>
      <VERS vnumber="21">Yusa akupkamurin Imiá pénkera nuna Yus Nú shuarnasha Súsarmiayi. Túrasha nékainiayat tunaanum waketkiaru ásar ti Asutniáwartatui. Tuma asamtai, nekas jintia nekaachuitkiunka maak árainti.</VERS>
      <VERS vnumber="22">Tíchamukait, "Yawá iyak ataksha Yúawai," tura, "kuchisha imiaimiuitiat ataksha tsakusnum maajkimiui." Nu aishmansha Núnisan yajauchiniam ataksha Wáketainiawai.</VERS>
    </CHAPTER>
    <CHAPTER cnumber="3">
      <VERS vnumber="1"> Aneamu yatsurtiram ju papin Jimiará aatjarme. Mai papinium winia jintintiamurjai Atumí chamir Enentáin Enentáimtikratjarum tusan wakerajrume.</VERS>
      <VERS vnumber="2">Yúsnan etserin, pénker wekain armia nuna etserkamuri Enentáimturtarum. Tura ii Uuntri akupkamurin ni akatramurijiai ujatmakarmia nusha Enentáimpratarum. Jesukrístu uwemtikrampramaj nuna chichamen tajai.</VERS>
      <VERS vnumber="3"> Jusha emka nekaatarum. Amuamu tsawantin Yúsnan wishikin wantinkiartatui. Tura niisha ni yajauch wakeramurin Túrusar wekasartatui.</VERS>
      <VERS vnumber="4">Tura juna tiartatui. "Krístuka "wi atak Tátatjai" timia nusha urukuit? Warí, ii uuntri yaunchu kajinkiarmia Nuyá Yapajiáchmaiti. Yus yaunchu ju nunkan najanamia Nuyá yamaisha tuke Núniskete" tiartatui.</VERS>
      <VERS vnumber="5">Túrasha nunkancha nayaimpincha Yus yaunchu najanamia nuna nekaatniun nakitiainiawai. Yusa chichamejai nunka entsaya jiinkimiayi tura nunkasha Entsá nanatrawai, Yus timia nujai métek.</VERS>
      <VERS vnumber="6">Tura ukunam nu nunkan amaarkamujai Yus emesramiayi. Ashí nuna nekaatniun nakitiainiawai.</VERS>
      <VERS vnumber="7">Tura Yus tiniu asamtai nayaimpisha nunkasha Yamáiya nuka jijiai emesnarat tusa ikiusma ainiawai. Yus aentsun nekapsattana nu tsawantai yajauch aents emesnartatui; tura jisha nu tsawantai nunkancha nayaimpincha aesattawai.</VERS>
      <VERS vnumber="8"> Tura jusha, aneamu yatsurtiram, Enentáimsatarum. Uunt Krístujainkia Chikichík tsawant mir uwiya Núniskete; mir uwisha Chikichík tsawanta Núniskete.</VERS>
      <VERS vnumber="9"> Uunt Kristu, "atak Tátatjai" tana nuna umitsuk menkakashtatui. Ayatik aentsti "wau taatsui" taji. Urukamtai wau taatsua? Iin aentstin Nákarmaji. Shuar Chikichkísha menkakain tusa nakitiawai. Antsu Ashí shuar Enentáin Yapajiáwarat tusa wakerawai.</VERS>
      <VERS vnumber="10">Túrasha Uunta tsawantri aya aneachma jeattawai. Kasa aya aneachma kiritniunam taana Núnisan Tátatui. Nu tsawantin nayaimpisha ipiamta Núnis Charáa timiatai menkakattawai. Tura nui Ashí írunna Núurtiuk esaawartatui. Tura nunkasha tura Ashí írunna nusha esaawartatui.</VERS>
      <VERS vnumber="11"> Ashí nu emesnartin neka asarum atumsha Imiá nekas Yus tuke Enentáimtusrum, takamtsuk umirkarum wekasatniuitrume.</VERS>
      <VERS vnumber="12">Yusa tsawantri Wárik tati tusar, Jintiá iimprusar Nákastiniaitji. Nu tsawantai nayaimpisha Esáa emesnartatui, tura Ashí írunna Núurtiuk ti tsuer ajas entsamnattawai.</VERS>
      <VERS vnumber="13">Tura iikia yamaram nayaimpisha, yamaram nunkasha ati tusar Nákaji. Nu átatui, Tímiayi Yus. Tura nuisha aya pénkerak átatui.</VERS>
      <VERS vnumber="14">Nu tuma asamtai, aneamu yatsurtiram, ju Túrunati tusarum Nákarmena nui, imiatkinchanum wekasam chamir Enentáimjai makuuchmin Yus Wáitkiati tusarum wekasatarum.</VERS>
      <VERS vnumber="15">Ju nekaatarum. Iin uwemtikramprataj tusa Yus ti Nákarmaji. Ii aneamu yachi Páprusha Núnisan Yus ni nekatairin susamia Tímiatrusan aatrampramarme.</VERS>
      <VERS vnumber="16">Ashí Papí aarmia nui Pápruka wi tajana nuna chichaawai. Kame ni aarmari Chíkichka ishichik nekaachminiusha ainiawai. Nékachu ainia Nú shuarsha, tura Yúsnum tariarcha ainia nusha Papru aarman Yapajiáwar Nusháa jintintiainiawai. Tura Chíkich chichamsha Yus-Chichamnumia ana nuna Núnisan Túruiniawai. Túmainiakka ninki emesmamainiawai.</VERS>
      <VERS vnumber="17">Wátsek, aneamu yatsurtiram, Túruntsain ujakjarmena nu neka asarum, yajauch shuar anankramattsa wakerutmainiak awajimtikrurain tusarum, tura Yusai tariarurmena Nuyá iniaraij tusarum anearum wekasatarum.</VERS>
      <VERS vnumber="18">Tura ii Uuntri Jesukrístu iin Uwemtikkiartin ana nu, Yamái nékarmena Nú nankaamas nekaatarum. Tura Enentáimin Nú nankaamas tariarum wetarum. Yamaisha tura tuke, ii Uuntri Jesukristu Náarin uunt Awájsartí. Nu Atí.</VERS>
    </CHAPTER>
  </BIBLEBOOK>
  <BIBLEBOOK bname="1 Johannes" bnumber="62" bsname="1Jo">
    <CHAPTER cnumber="1">
      <VERS vnumber="1"> Ashí nankamamia Nú yaunchu Yusa Uchiri tuke pujuuyayi. Nusha iisha anturkaitji. Nekas ii jiijiai Wáinkiaitji. Wáinkiarsha ii uwejéjaisha antinkiuitji. Niisha Yúsan ti paant awajeak~u, Chícham Tíminiaiti. Tura tuke iwiaaku átinia nérennuiti. Nuna aateajrume.</VERS>
      <VERS vnumber="2">Iwiaaku átinia nérenniusha paant nekanamiayi, nusha Jesukrístuiti. Iisha Nii Wáinkia asar nu étsereaji. Tura tuke iwiaaku átinia nérenniuri asa tuke Yus Apajai pujuyayi. Tura yamaikia iini paant ajatramsakrin atumniasha ujaajrume.</VERS>
      <VERS vnumber="3">Ii Yus Apajaisha ni Uchiri Jesukrístujaisha tsaninkiar nekas Chikichík ajaji. Tura atumsha Núnisrumek iijiai Chikichík ajasuk tusar Wáinkiamajnia nuna anturkamajnia nunasha ujaajrume.</VERS>
      <VERS vnumber="4">Ti shiir warastarum tusan juna aatjarme.</VERS>
      <VERS vnumber="5"> Yus Imiá Tsáapnin asamtai kiritin Niinkia penké atsawai. Nu chichaman Jesukrístu iin unuitiamprakrin nuna atumniasha ujaajrume.</VERS>
      <VERS vnumber="6">"Niijiai tsaninkia pujaji" Táyatar kiritniunam pujustinia aintsar tunaanum pujakrikia Wáitraji tura nekas pénker ana nu Túratsji.</VERS>
      <VERS vnumber="7">Yuska tuke Tsáapninium pujuwiti. Iisha Núnisrik tuke Tsáapninium pujakrikia Nuámtak nawamnaikiar pujuiniaji. Túrakrin Yus ni Uchiri Jesukrístu numpéjai Ashí ii tunaari japirtamji.</VERS>
      <VERS vnumber="8"> "Wi tunaan Túrichuitjai" Tákurkia ímia iik ananmamaji. Nekas ana nu nékatsji.</VERS>
      <VERS vnumber="9">Antsu ii Tunáari Yus paant ujakrinkia Yuska tsankurtamprattaji. Tura ii tunaarin Asakátramprattaji. Yuska ti penker asa Nii tana nuna Tímiatrusan umikmin asa Túrattawai.</VERS>
      <VERS vnumber="10">Kame "Tunaan Túrichuitjai" Tákurkia nujai "Yus Wáitriniaiti" taji. Ni chichamesha ii Enentáin pujurtamtsuji.</VERS>
    </CHAPTER>
    <CHAPTER cnumber="2">
      <VERS vnumber="1"> Yus-shuartiram, tunaanum iniaarairum tusan ju Papí aateajrume. Túrasha Yus-shuar Tunáa Túramtainkia Apa Yusan ii áujturmau awai. Nuka Jesukrístuiti. Niisha ti penkeraiti. Niisha Yúsan áujturmakui Yusjai ataksha iwiaarar pujustatji.</VERS>
      <VERS vnumber="2">Jesukrístu ii tunaarin Asakártaj tusa jarutramkamiaji. Túrasha aya iiniunkechu antsu Ashí shuara tunaarin Asakártaj tusa jarukmiayi.</VERS>
      <VERS vnumber="3"> Yus tana nu umirkurkia nuikia Yus nekas nékaitji.</VERS>
      <VERS vnumber="4">Tura shuar "Yúsan nékaitjai" tayat Yus tana nuna umirchakka Wáitrawai. Nekasa nuka ni Enentáin atsawai.</VERS>
      <VERS vnumber="5">Antsu shuar Yus tana nuna umireakka Yúsan ti shiir aneawai. Túrakur Niijiai tsaninkiar pujamu nékaji.</VERS>
      <VERS vnumber="6">"Yusjai tsaninkia wekaajai" tana Nú shuar Jesukrístu wekasamia Núnisan wekasatniuiti.</VERS>
      <VERS vnumber="7"> Yatsuru, yamaram akupkamun aattsujrume. Ayatik Yámankamtaiknumia antukmiarum nunak Tájarme. Ashí atumin jintintiamu yaunchu akupkamuiti.</VERS>
      <VERS vnumber="8">Túmaitiat nekas yamarma aitkiasnak aateajrume. Nu akupkamun Kristusha nekas iniakmasmai. Atumiincha nu akupkamu nekas paant awajsamuiti. Nujai kiritin menkaatemka asamtai tura nekas tsaapninkia paant tsaapnirtasa pujakui nu akupkamun Ataksháa aateajrume.</VERS>
      <VERS vnumber="9">Shuar "Tsáapninium pujajai" Táyat Chíkich Yus-shuaran nakitiakka tuke kiritniunam wekaawai.</VERS>
      <VERS vnumber="10">Yus-shuaran aneana nu nekas Tsáapninium pujawai. Niisha iniaatsuk chikichnasha tunaanum ajuarchamniaiti.</VERS>
      <VERS vnumber="11">Tura shuar Chíkich Yus-shuaran nakitiakka kiritniunam tuke wekaawai. Tura kiritniunam iimiu asa itiuraani wea nuna nékatsui.</VERS>
      <VERS vnumber="12"> Uchitirmincha, Jesukrístu jakamujai Atumí tunaari tsankurnaru asakrumin juna aateajrume.</VERS>
      <VERS vnumber="13">Uuntirmincha Yámankamtaiknumia tuke pujuuya nu Nekáa asakrumin juna aateajrume. Uunmarutirmincha uunt iwianch nupetka asakrumin juna aateajrume. Uchitirmincha, Yus Apa Nekáa asakrumin aateajrume.</VERS>
      <VERS vnumber="14">Uuntirmincha Yámankamtaiknumia tuke pujuuya nu Nekáa asakrumin juna aatjarme. Uunmarutirmincha Atumí Enentáijiai Yus-Chicham umirkarum kakaram asarum íwianch nupetka asakrumin juna aatjarme.</VERS>
      <VERS vnumber="15">
      </VERS>
      <VERS vnumber="16">
      </VERS>
      <VERS vnumber="17">Aya aentsnumia ana nu yakiyanchuiti. Apa Yus Súsachuiti. Warimpiait nu? Júiti: ame ayashim wakerana nusha, ame iisam takustaj Támena nusha, tura nankaamantu ajastin. Nuka ju nunkanmaya ainiawai. Shuar aya nunak wakerak Yúsnaka aneatsui. Kame ju nunkasha amuukattawai. Ashí nu wakeruktincha ti nekas amuukattawai. Túrasha shuar Yusa wakeramurin Umíana nu tuke iwiaaku pujustatui Yusjai. Nu asamtai atumsha ju nunkanam ana nu pachikiairap. Tura aya Juyá ana nu aya Tákustin Enentáimsáip.</VERS>
      <VERS vnumber="18"> Uchirú, amuukatin tsawant jeatemayi. Atumsha Kristu nemasri Tátin antukuitrume. Yamaikia Untsurí Kristu nemasri wantinkiarmatai amuukatin tsawant jeatemayi.</VERS>
      <VERS vnumber="19">Nusha ii weeak ármayi. Túmaitiat nekas Yus-shuar ácharmayi. Nekas Yus-shuar ainiakka tuke iijiai irunar pujuaraayi. Tura Jíinkiarmatai nekas Yus-shuarcha ainia nu paant nekanamniaiti.</VERS>
      <VERS vnumber="20"> Antsu atumniaka Yusa Shiir Wakanin Kristu suramsamtai Ashí paant nékarme.</VERS>
      <VERS vnumber="21">Nékachuitrume tu Enentáimkiun aattsujrume. Antsu nekas chicham ana nu neka asakrumin paant aatjarme. Wáit-chichamsha nekas-chichamsha penké nushaachuk ainia.</VERS>
      <VERS vnumber="22">Wáitrin Júiti: Jesusan "Yus anaikiamuka Krístuchuiti" tana Núiti. Núiti nekas Kristu nemasri. Yus Apancha ni Uchirincha nakitia asa Kristu nemasrinti.</VERS>
      <VERS vnumber="23">Yusa Uchirin nakitiainia nu Yus Apajaisha tsanin pujatsui. Tura Yusa Uchirin shiir awajea nu, Yus Apajaisha tsanin pujawai.</VERS>
      <VERS vnumber="24">Yámankamtaiknumia antukmiarum nu Atumí Enentáin pujurtamsati. Nu Túrakrum atumsha Yusa Uchirijiaisha Yus Apajaisha tuke tsaninkrum pujustatrume.</VERS>
      <VERS vnumber="25">Jesukrístusha Niijiai tuke iwiaaku pujustinian tsankatramkaitji.</VERS>
      <VERS vnumber="26">Anankartin írunkui juna aatjarme.</VERS>
      <VERS vnumber="27">Atumniasha Jesukrístu Yusa Shiir Wakanin suramsakrumin, nu Wakan tuke pujurtamkurmin shuar jintintramatin atsumatsrume. Antsu Yusa Wakani Ashí jintintramprume. Ni jintintrammasha Imiá nekas asa Wáitchaiti. Tuma asamtai Nii jintintramna aintsarum Krístujai tuke tsaninkrum pujustarum.</VERS>
      <VERS vnumber="28"> Yamaikia, uchiru, Krístujai tuke tsaninkrum wekasatarum. Nu Túrakrikia Nii Támatai natsamtsuk ti shiir inkiunaiktatji.</VERS>
      <VERS vnumber="29">Atumsha Jesukrístu ti penkera nu nékarme. Núnisan Ashí shuar pénkeran Túruinia nuka Yusa uchiri ainiawai. Nusha nekaatarum.</VERS>
    </CHAPTER>
    <CHAPTER cnumber="3">
      <VERS vnumber="1"> Maa, shiir Enentáimpratarum. Yus Apa ti anenma asa "winia uchir" tu anaitiamkaitji. Kame nekas ni uchirintji. Tuma asakrin Jú nunkanmaya Yús-shuarcha nekarmainiatsji. Kame Yusnasha nékainiatsui.</VERS>
      <VERS vnumber="2">Aneamu yatsurtirmea, juna Tájarme: nekas Yusa uchiri ajasuitji. Kame ukunam urukuk átaj~i nusha nékatsji. Túrasha ju paant nékaji: Jesukrístu Támatai imia Nii paant Wáinkiar Niijiai métek ajastatji.</VERS>
      <VERS vnumber="3">Tura shuar shiir Enentáijiai nuna Nákakka imia ninki shiir awajmamui Jesukrístujai métek shiir atajai tusa.</VERS>
      <VERS vnumber="4"> Shuar Tunáa Túrakka Yus akupkamu umirkachuiti. Kame Núiti tunaaka Yus akupkamu umirkashtin.</VERS>
      <VERS vnumber="5">Jesukrístu ii tunaari Asakártaj tusa ju nunkanam Támia nu nékarme. Tura Ninkia tunaan Túrichuyayi.</VERS>
      <VERS vnumber="6">Tuma asamtai shuar Niijiai tsanin Wekáa nuka tunaanum wekaatsui. Antsu shuar tunaanum wekaakka nu shuar Krístun Wáinchaiti, Núnisan nékachuiti.</VERS>
      <VERS vnumber="7">Uchiru, shuar anankramawairap. Pénker Túrinkia Kristu ti penker asamtai niisha pénkeraiti.</VERS>
      <VERS vnumber="8">Antsu shuar tunaanum wekaana nu iwianchnaiti íwianch tuke tunaan Túrin asamtai. Yusa Uchiri ju nunkanam Táwiti Ashí íwianch Túramun emesrataj tusa.</VERS>
      <VERS vnumber="9">Shuar nekas Yusjai akiinia nu tunaanum wekaatsui. Yusa uchiri asa Yusa iwiaakmarijiai wekaawai. Tuma asa tunaanum tuke wekaatsui.</VERS>
      <VERS vnumber="10">Shuar pénker Túratsna nuka tura Yus-shuaran kajera nuka Yus-shuarchaiti. Nujai Yusa uchiri ainia nusha tura iwianchi uchiri ainia nusha paant nekaamniaiti.</VERS>
      <VERS vnumber="11"> Atumsha Yámankamtaikniumia chicham antukmiarum nu Júiti: mai anenai ajartin.</VERS>
      <VERS vnumber="12">Iisha Kaínkia aanin áchatniuitji. Iwianch-shuar asa ni yachin Máamiayi. Tura urukamtai maamia? Enentaimprata. Nii yajauch asa tura ni yachi pénker asamtai Máamiayi.</VERS>
      <VERS vnumber="13">Yatsurtiram, ju nunkanmaya shuar nakitramainiakui ti Enentáimsairap.</VERS>
      <VERS vnumber="14"> Iikia Jákatniunmaya uwempra asar~i nekas iwiaaku pujaji. Túmakur Yus-shuar ainia nu aneaji. Nujai yamaram iwiaakma takakjinia nu Imiá Páantaiti. Shuar Yus-shuaran aneachkunka tuke Jákatniunam wekaawai.</VERS>
      <VERS vnumber="15">Shuar Yus-shuaran nakitiakka mankartinia Núnisaiti. Tura mankartinkia tuke amuicha iwiaakmanum pujuiniatsui. Nuka nékaji.</VERS>
      <VERS vnumber="16">Jesukrístu iin jarutramka asakrin nujai nekas iin anenmaj nu nékaji. Iisha Núnisrik Yus-shuar ainia nu ti aneakur ni yaintai tusar jarukmin átiniaitji.</VERS>
      <VERS vnumber="17">Túrasha shuar Chíkich Yus-shuar atsumana nuna takakiat waitnentachkunka nekas ni Enentáijiai Yúsan aneawash.</VERS>
      <VERS vnumber="18">Uchiru, aya Chíchamjain anenain áchatniuitji antsu nekas aneniakur pénker Túrar Yáiniaiktiniaitji.</VERS>
      <VERS vnumber="19">Jujai ii Yúsai sapijmiatsuk jeatniusha tura nekas Yus-shuaraitji nu nekaatniusha nekapmampramniaitji.</VERS>
      <VERS vnumber="20"> Ii Enentái yajauch Túramun Enentáimtikramkurnisha Yus iijiai nankaamas Ashí mash nékatsuk.</VERS>
      <VERS vnumber="21">Tura, aneamu yatsurtiram, ii Enentái yajauch Túramun Enentáimtikramchakrinkia Yúsai sapijmiatsuk jeamniaitji.</VERS>
      <VERS vnumber="22">Tura ni wakeramu Túrakrikia tura ni chichamesha umiru asakrin Ashí ii seaj nuna suramsattaji.</VERS>
      <VERS vnumber="23"> Júiti Yus akupkamu: ni Uchiri Jesukrístu nekas Enentáimtustin tura Kristu timia aintsarik shuartisha mai anenai ajartin.</VERS>
      <VERS vnumber="24">Shuar ni chichamen Umía nuka Yusjai tsanin wekaawai tura Yus niijiai tsanin wekaawai. Mai chikichik ajasu ainiawai. Tura Yusa Wakani ii Enentáin Pujá asamtai nujai Yus iijiai tsanin wekaana nu nékaji.</VERS>
    </CHAPTER>
    <CHAPTER cnumber="4">
      <VERS vnumber="1"> Aneamu yatsuru, Untsurí shuar Wáitruiniak "wi Yúsnan etserniuitjai" tuiniawai. Tuma asamtai Ashí shuar "wi Yusa Wakanin takakkun chichaajai" tuinia nu pénker nekaptsuk Enentáimtusairap. Antsu iisrum nekas Yusa Wakanímpiashit tura Chíkich wakaniashit nu nekaatarum.</VERS>
      <VERS vnumber="2">Jujai nekapsarum ya nekas Yusa Wakanin takaka nu nekaattarme: Shuar "Jesus Yusa Uchiri Krístuitiat nekas aents ajas ayashimkiamiayi" tana nu Yusa Wakanin nekas takakui.</VERS>
      <VERS vnumber="3">Tura Jesusan tu Enentáimtatsna nuka Yusa Wakanin takaktsui antsu Kristu Nemasrí wakanin takakui. Kame Kristu nemasri wakan Tátin tama ántichukaitrum. Nu wakan yamaikia ju nunkanam Táwiti.</VERS>
      <VERS vnumber="4"> Uchiru, átumka Yusna asarum Yus Atumí Enentáin pujawai. Tura ju nunkanmaya shuara Enentáin íwianch pujawai. Atumiin pujana nuka niijiai nankaamas kakaram asamtai Wáitrin ainia nu nupetkaitrume.</VERS>
      <VERS vnumber="5">Niisha ju nunkanmaya ásar aya ju nunkanmayan áujmatainiawai. Túmainiakui ju nunkanmaya shuar ti penker anturainiawai.</VERS>
      <VERS vnumber="6">Antsu iikia Yúsnaitji. Tuma asakrin Yúsan nékainia nu anturtamainiaji. Tura Yúsnachu ainia nu anturtamainiatsji. Nujai nekas Wakanin takakusha tura Wáitrin wakanin takakusha nekaamniaiti.</VERS>
      <VERS vnumber="7"> Aneamu yatsuru, anenaitin Yúsnumia asamtai mai anenai ajartai. Shuar anenkratniua nuka Yusa uchiri asa Yúsnancha nékawai.</VERS>
      <VERS vnumber="8">Shuar anenkratcha nuka Yúsnanka nékatsui. Kame Yuska tuke anenkratniuiti.</VERS>
      <VERS vnumber="9">Tuma asa ni Uchiri chikichkiniak ju nunkanam akupturmakmiaji. Iisha ni Túrunamujai nekas iwiaaku pujaji. Nujai Yus iin Yáinmak ni anenkrattain paant iniakturmasmiaji.</VERS>
      <VERS vnumber="10">Jujai nekas anenkrattainkia paant nekanamniaiti: ii Yus aneaj Núchaiti. Antsu ii ti Tunáa árinin Nii aneachmaitiatan Yuska ti anenma asa ni Uchirin ii tunaarin Asakárat tusa akupturmakmiaj nujai nekas nekanamnaiti.</VERS>
      <VERS vnumber="11">Aneamu yatsuru, Yus Núnis anenma asakrin iisha Núnisrik mai anenai ajartai.</VERS>
      <VERS vnumber="12">Chikichkisha Yúsan Wáinkiachuiti. Túmaitiat mai anenai ajakrikia Yus ii Enentáin pujurtamkui Niijiai métek anenkratin ajaji.</VERS>
      <VERS vnumber="13">Yus ni Wakanin suramsa asakrin Yus iijiai tsanin wekaana nusha tura ii Niijiai tsaninkia wekaajnia nusha, nujai nékaji.</VERS>
      <VERS vnumber="14"> Yus Apa ni Uchirin Ashí shuaran uwemtikrarat tusa ju nunkanam akupkamia nu Wáinkia asar~i étsereaji.</VERS>
      <VERS vnumber="15">"Jesus Yusa Uchirinti" tana nu shuarjai Yus tsanin wekaawai tura niisha Yusjai tsanin wekaawai. Mai chikichik ajasu ainiawai.</VERS>
      <VERS vnumber="16">Yus iin anenmajnia nu ti nekas nékaji. Yus tuke anenkratniuiti. Tuma asamtai shuar anenkartakka Yusjai tsanin wekaawai tura Yussha niijiai tsanin wekaawai. Mai chikichik ajasu ainiawai.</VERS>
      <VERS vnumber="17"> Núnisar ti penker anenkartin ajaji. Túrar~i Súmamtikiatin tsawantai natsamtsuk wajastatji. Kame ju nunkanam pujayatrik Jesukrístujai méteketji.</VERS>
      <VERS vnumber="18">Nekas anenaiyamunam Sápij atsawai. Antsu nekas anenaiyamunam Sápij menkaawai. Aya Asutiátin akui sapijmiaktinaiti. Tuma asamtai ántar sapijmiana nu nekas anenkratchaiti.</VERS>
      <VERS vnumber="19">Yus emka iin anenma asakrin iisha Nii aneaji.</VERS>
      <VERS vnumber="20">Tura shuar "wi Yúsan aneajai" Táyat Chíkich Yus-shuaran nakitiakka nuka Wáitriniaiti. Kame Yus-shuaran tuke wainnia nuna aneachkunka itiurak Yusan Wáinchasha aneat?</VERS>
      <VERS vnumber="21">Yus incha juna turammiaji: Yúsan anea nu shuar Chíkich Yus-shuarnasha aneatniuiti.</VERS>
    </CHAPTER>
    <CHAPTER cnumber="5">
      <VERS vnumber="1"> Ashí "Jesus Yusa Uchiri Krístuiti" tu Enentáimtana Nú shuar Yusa uchirinti. Tura apari aneakrikia ni Uchirísha aneattaji.</VERS>
      <VERS vnumber="2">Yus Apa aneakur tura Nii wakera nu umirkur Yusa uchirisha Ashí aneattaji.</VERS>
      <VERS vnumber="3">
      </VERS>
      <VERS vnumber="4">Yus aneakur Nii tana nu umiktatji. Ashí Yusa uchiriya nu Yúsan nekas Enentáimta asa, Ashí ju nunkanmaya írunna nuna Núpeteawai. Nu asamtai Yus tana nu umirkatin itiurchatchaiti.</VERS>
      <VERS vnumber="5">Aya "Jesus Yusa Uchirinti" tu Enentáimtana Nú shuar ju nunkanmaya ana nuna awakkamniaiti.</VERS>
      <VERS vnumber="6"> Jesukristu Jú nunkanam taa entsajai imiankui Yus nayaimpinmaya chichaak "Juka winia aneamu Uchiruiti" Tímiayi. Tura Nuyá Jesus jakamtai ni numpé puarmiayi. Entsajai imianin ni takatrin nankamamiayi Túrasha iin jarutramak ni takatrin amukmiayi ju nunkanam. Chikichkinkia Túrutsuk mai metek Túra asamtai Yusa Uchiriya nu paant nekanamniaiti. Yusa Wakanisha tuke nekas tiniua nu métek tawai.</VERS>
      <VERS vnumber="7">
      </VERS>
      <VERS vnumber="8">Nu asamtai menaint "Yusa Uchirinti" Jesusan tuiniawai: Nayaimpiniam Yus Apa tura Jesukristu, Chícham aa nu, tura Yus Wakancha; nunkanmasha Yus Wakancha, entsasha tura numpasha. Mash métekrak tuiniawai.</VERS>
      <VERS vnumber="9">Aents étserainiakui ántureaji. Nuna nankaamas Yus ni Uchirin tana nu nekas anturkatniuitji.</VERS>
      <VERS vnumber="10"> Yusa Uchirin Enentáimtana Nú shuar ni Enentáincha nékawai. Antsu Yus ni Uchirin timian Enentáimtatsna Nú shuar Yúsan Enentáimtachu asa Yúsan "Wáitriniaiti" tawai.</VERS>
      <VERS vnumber="11">Yus ni Uchirín timia Júiti: Tuke iwiaaku pujutai nérenniuiti tura nu iwiaakmancha iin suramsaitji.</VERS>
      <VERS vnumber="12">Yusa Uchirijiai tsanin wekaana Nú shuar, nu iwiaakmajai iwiaaku pujuiniawai. Tura Yusa Uchirijiai tsanin wekaatsna Nú shuar, nu iwiaaku átinnium pujatsui.</VERS>
      <VERS vnumber="13">Yusa Uchiri nekas Enentáimtakrum tuke amuicha iwiaakmajai iwiaaku pujarme. Nu nekaatarum tusan juna aatjarme.</VERS>
      <VERS vnumber="14">
      </VERS>
      <VERS vnumber="15">Yus wakeramujai métek seakrinkia anturtamji. Tura anturtamkurin ii seamaj nu nekas takusua nu Enentáimpramniaitji. Nu neka asar Yus ti shiir Enentáimtaji.</VERS>
      <VERS vnumber="16">Tunáa awai Jákatniunam Júana nu. Shuar nu tunaan Túramtainkia Yus áujtustin ántraiti. Tura shuar Chíkich tunaan Túrakuinkia nuka nekas Yus áujtustiniaiti. Nekas Jákatniunam Júatsna Nú tunaan Túraitkiuinkia iwiaaku átinian Yus susattawai.</VERS>
      <VERS vnumber="17">Ashí yajauch~i ana nuka tunaiti. Tura Jákatniunam Júatsna Nú tunaasha awai.</VERS>
      <VERS vnumber="18"> Nekas Yusjai akiinia Nú shuar tunaanum tuke wekaatsui. Antsu Yusa Uchiri niin ti penker wainkiui íwianch antinkiachminiaiti.</VERS>
      <VERS vnumber="19">Iikia nekas Yúsnaitji tura Ashí ju nunkanmaya shuar iwianchnia ainiawai.</VERS>
      <VERS vnumber="20">Yusa Uchiri ju nunkanam taa nekas-Yus aa nuna paant jintintramji. Yusa Uchiri Jesukrístujai tsaninkia wekaakur nekas-Yusa nujaisha tsaninkiar wekaaji. Nekas-Yus asa tuke iwiaaku átinia nuna nérenniuiti.</VERS>
      <VERS vnumber="21">Uchirú, ántar-yus írunna Nuí pachiinkiairap. Antsu nujai aneartarum. Nuke Atí.</VERS>
    </CHAPTER>
  </BIBLEBOOK>
  <BIBLEBOOK bname="2 Johannes" bnumber="63" bsname="2Jo">
    <CHAPTER cnumber="1">
      <VERS vnumber="1"> Wi Juan Yus-shuara uuntri asan ii umai Yus achikma nuna tura ni uchirincha ju papin aateajai. Wisha nekasan atumin aneajrume. Tura aya Wíkichu antsu Ashí Yus-shuar ainia nusha nekas chichaman nekaawaru ásar atumin anenmarme.</VERS>
      <VERS vnumber="2">Nekas-chicham tuke amuutsuk ii Enentáin Pujá asamtai aneajrume.</VERS>
      <VERS vnumber="3">Yus ii Aparisha tura ii Uuntri Jesukrístusha, Yus Apa Uchiri asa, atumin anenmak imiatkinchanum shiir pujustinian waitnentramak yainmakarti. Nujai nekas-chicham nekaarum anenaittiarme.</VERS>
      <VERS vnumber="4">Ame uchiram Yus Apa akupkamujai métek umiiniakui nuna nekaan ti shiir Enentáimprajai. Nekas-chichaman umin ainiawai.</VERS>
      <VERS vnumber="5"> Yamaikia, umaru, Tájame: mai anenai ajartai. Yamaram akupkamun aattsujme antsu Yámankamtaik antukmiaj nunak Tájame.</VERS>
      <VERS vnumber="6">Nekas anenkartinia Nú shuar Yus akupkamun uminiaiti. Tura Yus akupkamuka "anenkartin tuke atarum" tawai. Nusha Yámankamtaiknumia antukuitrume.</VERS>
      <VERS vnumber="7"> Ju nunkanam anankartincha ti írunui. Jesukrístu nekas aents ajas akiiniamia nuna Enentáimtuiniatsui. Nu shuar anankartin ásar Kristu nemasri ainiawai.</VERS>
      <VERS vnumber="8">Nu shuarjai aneartarum. Yajauch shuar ántar yayakrumin Yus átum takasman métek akirmakchamniaiti. Antsu aneara takasakrumin Yus métek akirmakarmi.</VERS>
      <VERS vnumber="9">Ashí shuar Kristu Jintíamun iniais "nankaamas nékajai" tana nu, Yúsnachuiti. Antsu Kristu Jintíamun Umíana nu shuar Yus Apajaisha tura ni Uchirijiaisha mai tsanin pujawai.</VERS>
      <VERS vnumber="10"> Shuar Kristu chichamen Jintíachu Atumí jeen írmástaj tusa jeakui Awayáwairap tura "shiir taume" tiirap.</VERS>
      <VERS vnumber="11">Kame nu shuar "shiir taume" Tákumka nu shuar yajauch Jintíamu Jímiareame.</VERS>
      <VERS vnumber="12"> Ti nukap atumjai áujmatsatniun wakerajai. Túrasha ju papinium mashi aatrashtatjarme. Antsu imia wiki atumin iyakun Jeátjái. Nuyá naka chichasar ti shiir warastatji.</VERS>
      <VERS vnumber="13">Ame kaim Yus achikma nuna uchiri amikmaatmainiawai. Nuke Atí.</VERS>
    </CHAPTER>
  </BIBLEBOOK>
  <BIBLEBOOK bname="3 Johannes" bnumber="64" bsname="3Jo">
    <CHAPTER cnumber="1">
      <VERS vnumber="1"> Wi Juan Yus-shuara uuntri asan winia amikrun Kayun ju papin aateajai. Wisha ti nekas aneajme.</VERS>
      <VERS vnumber="2">Aneamu Yatsurú, Yusjai pénker wekaakum ame wakanim pénker pujana Núnisan ame ayashmisha pénker Atí tusan Yúsan áujtajme.</VERS>
      <VERS vnumber="3"> Ame nekas chicham umirman shuar jui taar ujatkarmayi. Tura nuna antukan ti warasmajai.</VERS>
      <VERS vnumber="4">Yus-shuar nekas chichaman umiiniakui Imiá shiir Enentáimtuiniajai.</VERS>
      <VERS vnumber="5">Aneamu Yatsurú, Chíkich Yus-shuar ti penker yayame. Kame yajaya yujainia nusha nekas yayame. Nu pénkeraiti.</VERS>
      <VERS vnumber="6">Nu shuar ame nekas anenamun jui taar Yus-shuar iruntramunam etserkarai. Ataksha irauwenakui atsumainiana nu Súsam shiir akupkarta. Pénker Wáinkiumka Yus shiir Enentáimtikrattame.</VERS>
      <VERS vnumber="7">Nu shuar Jesukrístun takarsatai tusar wekainiawai. Túrawar Yus-shuarcha ainia nuna Kuítrijiai Yurumátniun nakitrarmatai</VERS>
      <VERS vnumber="8">ii Yus-shuartikia nii atsumainia nu ajamsatniuitji. Nekas chichaman etserainia nu, yainkiartai tusar Túratniuitji.</VERS>
      <VERS vnumber="9"> Ashí Yus-shuar árumna nuna papin akuptukmajrume. Kame nékajai, Tiútrepes nankaamantu Enentáimtumak ii Tájinia nuna umiktinian nakitiawai.</VERS>
      <VERS vnumber="10">Nu asamtai nui jean ni yajauch Túramun etsertuktatjai. Nii ántar ti áujmatuk tsanumprutmaji. Tura nu arantcha Yúsnan takainia nu irainiakui Awayáiniatsui. Tura Chíkich Awayátaj Tákuisha suritiawai. Tura Nuyá Yus-shuarjai iruntratniun surimiawai.</VERS>
      <VERS vnumber="11">Aneamu Yatsurú, nu yajauch Túramu jumamkiirap antsu pénker Túratarum. Pénker Túrinia nuka Yúsnaiti. Antsu Tunáa Túrinia nuka Yúsan nékachuiti.</VERS>
      <VERS vnumber="12"> Imiá nekas pénker shuar asamtai Ashí shuar Timitriun pénker áujmatainiawai. Iisha Núnisrik pénker Shuáraiti Tákurin nekas Tájinia nusha nékarme.</VERS>
      <VERS vnumber="13">Wi ti nukap Títinian wakerajme. Túrasha ju papinium mashi aatrashtatjame</VERS>
      <VERS vnumber="14">Wárik iitin asan. Nui jean chichasmi. Shiir Pujustá. Juyá amikrum amikmaatmainiawai. Ii amikrisha chikichik chikichik amikmaatruata.</VERS>
    </CHAPTER>
  </BIBLEBOOK>
  <BIBLEBOOK bname="Judas" bnumber="65" bsname="Jud">
    <CHAPTER cnumber="1">
      <VERS vnumber="1"> Wi Jútas Jakupu yachintjai. Jesukrístu takarin asan Ashí Yus Apa ni shuari átinian achikma ainia nuna ju papin aateajai. Jesukrístujai tsaninkiaru ásarmatai Yus niin wainiainiawai niijiai kanakchatniun.</VERS>
      <VERS vnumber="2">Yus ti waitnentramak imiatkinchanum tuke shiir pujustinian yainmakarti. Ti anenma asa Túrati.</VERS>
      <VERS vnumber="3">
      </VERS>
      <VERS vnumber="4">Aneamu Yatsurú, iikia mai metek Yus-shuar asar ju uwempratin chichaman aatratniun wakerukjarme. Túrasha ti yajauch shuar anankramawar Atumíin pachiinkiarmai. Niisha "Yus ti anenkartin asamtai Páchitsuk Tunáa Túramniaitji" tuiniawai. Nu arantcha Yus iin Akuptamniuncha tura ii Uuntri Jesukrístuncha nakitin ainiawai. Nu asamtai nu shuaran "yaunchu sumamawaruiti" Tímiayi Yus. Tuma asamtai Tájarme "Tuke Yus-Chicham Yapajiáshtinian Ashí Yus-shuar akasmatkarat tusar susamuiti. Wátsek, kakaram ajastarum" Tájarme.</VERS>
      <VERS vnumber="5">Yaunchu Uunt Yus Israer-shuaran Túramia nu nékarme. Nuna atak Enentáimtikratjarme. Ejiptu nunkanmaya Júkiar Niin umirkacharua nuna Máawarmiayi.</VERS>
      <VERS vnumber="6">Nayaimpinmaya suntarsha ni pujutairin ajapa ikiukiar Yus susamun umitsuk iniaisarmiayi. Túrawarmatai Yus kiritniunam jirujai tuke Jinkiá sepunam apujas pujurainiawai. Tura Uunt Tsawant jeamtai Súmamtikiawartatui.</VERS>
      <VERS vnumber="7">Núnisan Sutuma péprusha Kumura péprusha tura Tíjiuch péprusha aishmanjaisha nuwajaisha ti yajauch nuamtak tsanirmanainiakui ti tunaan penké Túrachmin ana nunasha Túrin ármiayi. Túmainiakui Ashí shuar ashamkarat tusa Yus amuicha jinium Asutiáwarmiayi.</VERS>
      <VERS vnumber="8"> Ayu. Atumíin yajauch shuar ainia nu, yaunchu Túrunamun Enentáimtsuk tuke yajauch Enentáimiainiak ni ayashin yajauch awajmamainiawai, Yusnasha nakitiainiawai, tura Ashí akupin ainia nunasha yajauch áujmatainiawai.</VERS>
      <VERS vnumber="9">Antsu Mikiar, nayaimpinmaya suntara Kapitiántrintiat, iwianchjai Máaniak Muisaisa ayashin akasmatak "áaniumsha" tu chicharkachmiayi. Antsu áyatik "Yus Iirmastí" Tímiayi.</VERS>
      <VERS vnumber="10">Túrasha ju shuarka nékainiatsna nuna Nánkamsar yajauch chicharainiawai. Tura nékainiana nuka Yawá ainis Enentáimtsuk áyatik nékainiawai. Tura Nújaisha imia ninki yajauch emesmamainiawai.</VERS>
      <VERS vnumber="11">Maa, Anearartí. Kaín yajauchin Túramia Núnis tura ásar Jákartatui. Tura Parama ainis Kuítian ti wakeruiniak imia ninki tunaanum tsankamakaru ainiawai. Tura Kurea ainis Ashí akupniun nakitin ainiak kajinkiartatui.</VERS>
      <VERS vnumber="12">Atum nuamtak anenaitiai-jisat Nájankurmin nu shuar chikichan Enentáimtutsuk Yusnasha ashamtsuk imia ninki Enentáimtumainiawai. Penké ántar ainiak yumi kiar tee ajasua Núnin ainiawai. Tura nase umpuim Yútutsuk nankamainiawai. Arak nerektin nantutin nerechua aanin ainiawai. Tuma ásar uwemu penké jaka aanin ainiawai.</VERS>
      <VERS vnumber="13">Entsa nujankrak saurin ajekeawai. Nu shuarsha Núnisar ni natsantrin natsamtsuk ajekenawai. Tura yaa waakua aanin ainiawai. Tuma ásar nekas kiritniunam tuke menkakatin ainiawai.</VERS>
      <VERS vnumber="14">Atanka tirankiyayi Enuk. Ti penker Yúsnan etserin asa juna Tímiayi "Uunt Yus ti Untsurí ni shuarijiai winittiawai.</VERS>
      <VERS vnumber="15"> Nuyá Ashí shuar Túrawarman nekaattawai. Tura Ashí yajauch shuarnasha ti Tunáa Túrawarua nujai tura Yúsan yajauch áujmatsarua Nújaisha Súmamtikiawartatui" Tímiayi Enuk.</VERS>
      <VERS vnumber="16">Nu shuarka pénkera nujai waratsuk "yajauchiiti" tuiniawai. Aya ni Ayashí wakeramunak wakeruiniawai. Nankaamantu Enentáimtumainiak chichainiawai. Tura chikich shuaran shiir chicharainiaksha aya nii wakera nuna Túrutati tusa pénker chichainiawai.</VERS>
      <VERS vnumber="17">Tura atumsha, aneamu Yatsurú, ii Uuntri Jesukrístu akatramuri Yáunchu "aneartarum" tiarmiania nusha Enentáimtustarum.</VERS>
      <VERS vnumber="18">"Amúamu tsawant ishichik ajatesmatai shuar Yúsnan wishikrar nakitrartatui. Tura ni yajauch wakeramuriniak Umíi pujuartatui" tiarmiayi.</VERS>
      <VERS vnumber="19">Nu yajauch shuar Atumín akantamenawai. Ju nunkanmayanak Páchiniak Yusa Wakanin takakainiatsui.</VERS>
      <VERS vnumber="20">Tura átumka, aneamu Yatsurú, tuke Yus nekas Enentáimtusrum kakaram ajastarum. Yusa Wakaní kakarmarijiai Ashí Yus seatarum.</VERS>
      <VERS vnumber="21">Yus ti anenmakui nii wakera nu wakeruktarum atumsha. Túrarum ni anenmamu shiir nekaattarme. Tsawant winiawai, ii Uuntri Jesukrístu iin waitnentrama asa tuke shiir Niijiai pujustinian amastatji. Nu tsawant Naká pujutarum.</VERS>
      <VERS vnumber="22">Mai yapaji Ajá ainia nu naka Enentáimtikratarum.</VERS>
      <VERS vnumber="23">Chíkich shuarsha jiniumia Júsatniua aitkiasrum uwemtikratarum. Tura chikichcha ti yajauch ásarmatai anearum waitnentratarum. Tura ni pushirisha ni tunaarijiai maatra asamtai Muíjkiatniuiti.</VERS>
      <VERS vnumber="24">
      </VERS>
      <VERS vnumber="25">Yus chikichkiiti. Ti nekaiti. Iin uwemtikkiartin asa ni kakarmarijiai yainmakminiaiti tunaanum iniarchatniun. Tuma asa tunaajai Máatrachu awajtamas ni ti Shíirmarin ejetamtatrume. Túrutma ti waramtikramsattarme. Ii Uuntri Jesukrístu Túrunamujai Yuska Ninki shiir awajsatniuiti tura nankaamantu Enentáimtustiniaiti. Yáunchusha, yamaisha, tura tuke Ashí akupin Atí. Núkete.</VERS>
    </CHAPTER>
  </BIBLEBOOK>
  <BIBLEBOOK bname="Offenbarung" bnumber="66" bsname="Offb">
    <CHAPTER cnumber="1">
      <VERS vnumber="1"> Jú aarman Jesukrístun Yus ujakmiayi. Wárik Túrunatta nuna ni shuarin ujakarat tusa ujakmiayi. Tuma asamtai Jesukrístu ni suntarin akupak Ashí winia paant awajtursamai. Wisha Juánkaitjai.</VERS>
      <VERS vnumber="2">Yus timia nunasha tura Jesukrístu ujatkamia nunasha tura wi iismaj nunasha ti paant aya nekasa nuna Tájai. Penké Wáitratsjai.</VERS>
      <VERS vnumber="3"> Jú papin áujea nu shuarsha tura Núnisan juna ántana nusha nekas Enentáimtuiniakka shiir ártatui. Ukunam átatna nuna ujaawai tura jeatemayi.</VERS>
      <VERS vnumber="4">Wi, Juan, Asia nunkanam siati (7) péprunam Yus-shuar írunun ju papin aateajai. Yus anenma asa imiatkinchanum shiir pujustinian yainmakarti. Nu Yus tuke yaunchu pujuyayi. Núnisan yamaisha pujawai. Tura nuke winittiawai. Akupin pujutainium Yusa Wakani siati naka pujurainia nusha shiir yainmakarti.</VERS>
      <VERS vnumber="5">Núnisan Jesukrístu shiir yainmakarti. Nii tana nu Imiá nekasaiti. Niisha emka jakamunmaya yamaram iwiaakmajai nantakniuiti. Tura ju nunkanmaya akupniu Uuntrinti. Iin anenma asa ni numpejai ii tunaarin nijiatramkaitji.</VERS>
      <VERS vnumber="6">Túrutma akupin awajtamsaitji. Tura ni Apari Yúsnan pujursarat tusa anaitiamkaitji. Nii ti kakaram asa tuke shiir awajnasti. Núnisan Atí.</VERS>
      <VERS vnumber="7">Wats, Krístuka yuranmijiai winittiawai. Tura íjiuarmia nusha tura Ashí shuarsha nuna Wáinkiartatui. Túrawar Ashí sapijmiainiak uutiartatui. Maa, nekas nunis átatui.</VERS>
      <VERS vnumber="8">Krístuka "Yámankamtaiknumia Amúamunmasha Ashí nérenniuitjai, tawai. Wisha A rétranmaya Y rétranam Ashí retra aintsaitjai" tawai ti kakaram Uunt Kristu. Tuke yaunchu pujuyayi. Núnisan yamaisha pujawai. Tura nuke ataksha winittiawai.</VERS>
      <VERS vnumber="9"> Wi Juan atumjai métek waitia asan Atumí yachintjai. Núnisan nayaimpiniam, Yus akupeana nui, métek jeattaji. Tura katsuntrar Nákastinian Jesukrístu Mái métek Súramji. Yus-Chichamnasha tura Jesukrístu timiancha étsereakun nayaantsa ajapén atentramunam Pátmus nunkanam sepunam apujsamua Núnisan pujumjai.</VERS>
      <VERS vnumber="10">Tumai tumin tsawantai Yusa Wakani pujurtakui winia úkuruiní kakantar untsumman antukmajai. Kachu Umpúamua Núnis ti kakarmauyayi.</VERS>
      <VERS vnumber="11">Tura turutmiai "Wiitjai. Yámankamtaiknumia Amúamunam Ashí nérenniuitjai. Wisha A rétranmaya Y rétranam Ashí retra aintsaitjai, Tímiai. Tuma asamtai Wáinmena ju, papinium aaram Asia nunkanam siati péprunam Yus-shuar írunna nui akuptukarta. Ju peprunam akupkarta: Ipisiusha, Ismirnasha, Pírkamusha, Tiatirasha, Sártissha, Piratírpiasha, tura Rautiséasha." Tu turutmiai.</VERS>
      <VERS vnumber="12">Túrutkui yaki Túruta tusan apajasan iikman siati shirikip ikiutain kurijiai najanamun wainkiamjai.</VERS>
      <VERS vnumber="13">Tura nui ajapén Aents Ajasua Núninan wajan Wáinkiamjai. Tura Pushirísha nawea timiai nuntuaru entsaruyi. Emenmamkesha Kúriniak netsepnum emenmamauyi.</VERS>
      <VERS vnumber="14">Tura ni muuke Intiashísha murikiu uré nijiamua Núnisan tura micha Núnisan ti puju Chíarauyi. Tura ni jiisha jiya Núniskeyi.</VERS>
      <VERS vnumber="15">Ni nawesha ti wincha asa jiru yankutaku jiamua ainis néwar ajarmiayi. Ni chichamesha ti kakaram asa uunt entsa téter Ajá aintsauyi.</VERS>
      <VERS vnumber="16">Ni untsuurini siati yaan takakuyi. Tura ni weneniasha Puniá ainis tsakatskat mai ere awajsamu Jíinmiai. Ni yapisha etsa ti etsantuk iischamnia Núnisauyi.</VERS>
      <VERS vnumber="17">Nuna Wáinkian jaka aintsanak naween iniaarmajai. Túrasha ni Untsuurí uwejen awaantrus turutmiayi, "Ashamkaip. Wiitjai. Yámankamtaiknumia Amúamunmasha tuke pujuwitjai, timiai.</VERS>
      <VERS vnumber="18">Wikia tuke iwiaakuitjai. Jakamiajai tura nantakin Jákashtinian tuke iwiaaku pujajai. Jákatniuncha tura jaka pujuinia nuna yawirin takakkun nérenniuitjai, timiai.</VERS>
      <VERS vnumber="19">Tuma asamtai Wáinkiamna jusha, Yamái Wáinmena nusha, tura ukunam átatna nusha Aartá, timiai.</VERS>
      <VERS vnumber="20">Wáinmena nu Júnisaiti. Siati shirikip-ikiutai Kúrik wainkiam nu, siati péprunam Yus-shuar írunun nakumeawai. Tura winia untsuuruini siati yaa wainkiam nu, siati péprunmaya Yus-shuaran Wáinniun nakumenawai, turutmiai.</VERS>
    </CHAPTER>
    <CHAPTER cnumber="2">
      <VERS vnumber="1"> Nuyá turutmiai `Ipisiunmaya Yus-shuaran Wáinin ju Aatratá: Siati yaan untsuurnum takakna nu tura Núnisan siati shirikip-ikiutai Kúrinman ajapén atenta Wekáa nu, tawai:</VERS>
      <VERS vnumber="2">"Ashí ame Túram nuna nékajai. Ti kakaram takaakum katsunteamuncha nékajai. Yajauch shuar nawamtsuk awemaitrume. Shuar "Yus akatramuitjai" ántar tuinia nu nekaamarme. Wáitrinia nusha nékaitme.</VERS>
      <VERS vnumber="3">Ti Wáitiayatmek katsuntram yawetsuk Winia ti takartusuitme.</VERS>
      <VERS vnumber="4">Túrin áminin juna Títiatjame. Yus aneakum Yámankamtaik ti penker wekainiuyam Núnisam Túratsme.</VERS>
      <VERS vnumber="5">Tuma asam ikiuknium nu Enentáimpram yaunchu Túriniuyam Núnismek ataksha Túrata. Túrachakminkia ame shiripkirmin wari jurustatjame.</VERS>
      <VERS vnumber="6">Tura ju pénker Túriniaitme. Nikiurás shuar nakitniuitrume. Nu shuar "ayash wakeramu Páchitsuk Túramniaiti" tuiniakui Wisha Núnisnak nakitiajai.</VERS>
      <VERS vnumber="7">Kuíshtinia nu shuar Yusa Wakani Ashí Yus-shuaran timian antukti: Nupetmakunka tuke iwiaaku pujutai numi neren Yúatniun tsankatkattajai. Nu numi Yus pujana nui wajaawai." Tu Aartá' turutmiai.</VERS>
      <VERS vnumber="8"> Nuyá turutmiai `Ismirnanmaya Yus-shuaran Wáinin ju Aatratá: Yámankamtaiknumia Amúamunam tuke pujuwa nu tura Núnisan jaka nantakmia nu, tawai:</VERS>
      <VERS vnumber="9">"Ashí ame Túram nuna nékajai. Ti Wáitiam nunasha tura Kuítrinchaitmena nunasha nékajai. Antsu Yusainkia ti Kuítrinniuitme. Tura shuar uunt iwianch Satanása shuari ainiayat "Israer-shuaraitjai" Tuíniak yajauch áujmatramena nuna nékajai.</VERS>
      <VERS vnumber="10">Ti Wáitsattamna nu ashamkaip. Iwianch Ashí nekapramsataj tusa atumiinian sepunam enkeattawai. Nui tias tsawant Wáitsattarme. Jáakmesha tuke Yus shiir Enentáimtusakminkia tawaspan nakurin susatniua Nútiksanak nekas iwiaakman tuke shiir pujustinian amastatjai.</VERS>
      <VERS vnumber="11">Kuíshtinia nu shuar Yusa Wakani Ashí Yus-shuaran timian antukti: Nupetmakuka Jimiará Jákatniuka waitsashtatui." Tu Aartá' turutmiai.</VERS>
      <VERS vnumber="12"> Nuyá turutmiai `Pírkamunmaya Yus-shuaran Wáinin ju Aatratá: Puniá ainis tsakatskat mai ere awajsamun takakna nu, tawai:</VERS>
      <VERS vnumber="13">"Ashí ame Túram nuna nékajai. Uunt iwianch Satanás akupea nui pujayatmek tuke shiir Enentáimturmena nuna nékajai. Winia shiir Umirtínian Antipasan Máawarmataisha Winia Enentáimtursatin ishichkisha iniaitiuschamame. Nusha íwianch pujutainium pujakrumin Túrunamai.</VERS>
      <VERS vnumber="14">Túrin áminin juna Títiatjame. Atumiinia shuar yaunchu Yúsnan etserin Param yajauch Jintíamun tuke emetainiawai. Niisha Israer-shuaran Tunáa awajsat tusa Kapitián Parakan unuiniarmiayi. Nuyá Parak Yus-sutai namanken maar Yúatniun Israer-shuaran jintintiamiayi. Núnisan ti tsanirmatniun jintintiamiayi.</VERS>
      <VERS vnumber="15">Atumiinia shuarsha Nikiurás Jintíamuncha, Wi nakitiaj nuna, iniaisatniun nakitiainiawai.</VERS>
      <VERS vnumber="16">Wats, Enentáimpram iniaisata. Túrachakminkia Wi wari winin winia wenuruiya Puniá jiinia nujai Máaniaktajai.</VERS>
      <VERS vnumber="17">Kuíshtinia nu shuar Yusa Wakani Ashí Yus-shuaran timian antukti: Nupetmakunka Maná yurumkan uukma nuna ayurattajai. Nuyá kaya Pújun susattajai. Nu kayanam yamaram naari aarma átatui. Nunasha Chíkich shuarka penké nékatsain aya Achía nuke nekaattawai." Tu Aartá' turutmiai.</VERS>
      <VERS vnumber="18"> Nuyá turutmiai `Tiatiranmaya Yus-shuaran Wáinin ju Aatratá: Yusa Uchirí jii jijiai métek keena nu tura Núnisan nawe jiru yankutaku jiamua Núnis néwar ajawa nu, tawai:</VERS>
      <VERS vnumber="19">"Ashí ame Túram nuna nékajai. Yus shiir Enentáimtakum aneam nuna nékajai. Tura katsuntram pénker takaamna nuna nékajai. Yáunchujai nankaamas pénker Túrame yamaikia.</VERS>
      <VERS vnumber="20">Túrin áminin juna Títiatjame. Nu nuwa Jesapír awematsme. "Yúsnan unuiniajai" tinia Wíi shuaran ti anankenawai. Tura ti tsanirmatniuncha tura ántar-yus-sutai namanken maar Yúatniun jintintiainiawai.</VERS>
      <VERS vnumber="21">Niisha ni tunaarin Enentáimiar iniaisat tusan Nákasuitjai. Tura nakitiawai.</VERS>
      <VERS vnumber="22">Wátsek, sunkurmatkiakan peaknum aepsattajai. Tura Chíkichcha niijiai tsanirma ainia nunasha niijiai métek ti Wáitkiastatjai. Ni tunaarin Enentáimiar iniaisacharmatainkia Túrattajai.</VERS>
      <VERS vnumber="23">Ni uchirincha Mantúattajai. Nujai Ashí Yus-shuar Wi nekas shuara Enentáin nékaitjia nuna nekaawartatui. Atumniasha chikichik chikichik takasmajai métek akiktatjarme.</VERS>
      <VERS vnumber="24">Tura Chíkich shuar Tiatiranmayatiram, Nú chicham Enentáimtuscharmena nu, "nekas iwianchnia uukma" Tútaiya nu nékachu asakrumin atakka Túratniun patatkashtatjarme.</VERS>
      <VERS vnumber="25">Tura Wi jeatsain takakrum nu emetatarum.</VERS>
      <VERS vnumber="26">Nupetmakunka Wi wakeraj nunak tuke initsuk Túrana nuna Untsurí nunkanam akupkatniun tsankatkattajai.</VERS>
      <VERS vnumber="27">Winia Apar tsankatrukmia Núnisnak akupkatniun tsankatkattajai. Tura nuwe najanamu jirujai awati ijiakratniua ainis ti kakarmajai akupkattawai.</VERS>
      <VERS vnumber="28">Yánkuam Káshik jiinia nuna susattajai.</VERS>
      <VERS vnumber="29">Kuíshtinia nu shuar Yusa Wakani Ashí Yus-shuaran timian antukti." Tu Aartá' turutmiai.</VERS>
    </CHAPTER>
    <CHAPTER cnumber="3">
      <VERS vnumber="1"> Nuyá turutmiai `Sártisnumia Yus-shuaran Wáinin ju Aatratá: Siati Yusa Wakanin takakna nu tura Núnisan siati yaan takakna nu, tawai: "Ashí ame Túram nuna nékajai. Iwiaakua aintsan wekayatmek Wíjiainkia Jákaitme.</VERS>
      <VERS vnumber="2">Shintiarta. Kajinia nu Umpuím ekeemakta. Kame Yusjai iisam pénker Túrichuitme.</VERS>
      <VERS vnumber="3">Yus-Chicham ti shiir Enentáijiai emka antukmam nu ataksha Enentáimpram emetata. Tura tunaarumsha Enentáimpram iniaisata. Tura iniaiyachkumninkia kasa Núnisnak nékatsmin jeartiatjame.</VERS>
      <VERS vnumber="4">Tura Sártisnum shuar ishichik pushiri wapik Máacharu pujuiniawai. Nusha ti penker ainiak Pushí Pújun entsarar Wijiai wekasartatui.</VERS>
      <VERS vnumber="5">Nupetmakuka Pushí Pújun entsartatui. Tura iwiaaku átinia nu papiniumia ni naari aarman japirashtatjai. Antsu winia Apar tura Ashí nayaimpinmaya suntar iimmianum shiir áujmattsattajai.</VERS>
      <VERS vnumber="6">Kuíshtinia nu shuar Yusa Wakani Ashí Yus-shuaran timian antukti." Tu Aartá," turutmiai.</VERS>
      <VERS vnumber="7"> Nuyá turutmiai `Piratírpianmaya Yus-shuaran Wáinin ju Aatratá: Ti shiir Túrin tuke nekasan tana nu, uunt akupin Tawitia yawiri takaku asa uraimtai Chíkich penké epenchamniaiti. Tura epenmiatai Chíkich penké uraichminiaiti. Juna tawai:</VERS>
      <VERS vnumber="8">"Ashí ame Túram nuna nékajai. Kakarmachuitiatmek winia chichamur shiir Enentáimtakum Winia initiuschaitme. Tuma asakmin Wáitin uratjiame. Nuna Chíkich penké epenchamniaiti.</VERS>
      <VERS vnumber="9">Wátsek. Shuar Wáitruiniak "Israer-shuaraitjai" Tuíniayat uunt iwianch Satanás-shuar ainiawai. Nu Shuáran, nekas ámin aneajna nuna nekaawarat tusan amiini tikishmatkiarartatjai.</VERS>
      <VERS vnumber="10">Katsuntrata Tímiaj nu, shiir umirka asakmin Wisha ti Wáitsatin Ashí nunkanam átatna Nuyá uwemtikrattajme. Nu Wáitsatniujai Ashí nunkanmaya shuar nekapnasartatui.</VERS>
      <VERS vnumber="11">Wárik winittiajai. Takakmena nu emetata. Akinkiatniuitmena nuna Chíkich shuar atantramkiarain.</VERS>
      <VERS vnumber="12">Nupetmakunka winia Yusru jee tankirin awajsattajai. Tura Nuyá penké Jíinkichartatui. Tura niin winia Yusru Náarin aatrattajai. Tura winia Yusru pépruri Náarincha aatrattajai. Nu pépruka nayaimpinmaya yamaram Jerusarénka Yúsnumia Tára Núiti. Núnisan winia yamaram Náarun niin aatrattajai.</VERS>
      <VERS vnumber="13">Kuíshtinia nu shuar Yusa Wakani Ashí Yus-shuaran timian antukti." Tu Aartá," turutmiai.</VERS>
      <VERS vnumber="14"> Nuyá turutmiai `Rautiséanmaya Yus-shuaran Wáinin ju Aatratá: Wáitrutsuk nekasa nunak tiniua nu tura Núnisan Ashí Yus najanamun Uuntriya nu, tawai:</VERS>
      <VERS vnumber="15">"Ashí ame Túram nuna nékajai. Tura michaash Míchachuitme. Núnisan tsuersha tsuérchaitme. Míchaitkiumsha tura tsuéraitkiumsha maak.</VERS>
      <VERS vnumber="16">Kame Míchachu tsuercha antsu aya tsuétsuetak asakmin imiutkattajme.</VERS>
      <VERS vnumber="17">Iis, "Kuítrinniuitjai, ti irumpraitjai, warinkisha atsumatsjai" tame. Túrasha Ashí yajauch, Wáitnenmai, Kuítrincha, kusuru, tura Misú iyajme.</VERS>
      <VERS vnumber="18">Tuma asam Winí ti shiir kuri sumakam nekas Kuítrintin ajasta. Turam puju Pushí Winí sumakam Misú ajasma shiir entsarta. Pénker iimprataj tusam jiinium enketai enkeeta.</VERS>
      <VERS vnumber="19">Aneajna nuna chichareajai. Nu asamtai kakaram ajasam tunaarum Enentáimpram iniaisata.</VERS>
      <VERS vnumber="20">Enentáimprata. Shuar Wáitiniam wajas untsumna aintsanak Wi ámin Untsúajme. Winia anturtukam ame Enentáimin awaintiakminkia Wi Wáintiuattajme. Tura wayan ámijiai Yurumáttajai. Tura amesha Wijiai Yurumáttame.</VERS>
      <VERS vnumber="21">Nupetmakuka akupin pujutainium Wijiai pujustatui. Wisha Núnisnak nupetmaku asan winia Aparjai akupin pujutainium pujusuitjai.</VERS>
      <VERS vnumber="22">Kuíshtinia nu shuar Yusa Wakani Ashí Yus-shuaran timian antukti." Tu Aartá," turutmiai.</VERS>
    </CHAPTER>
    <CHAPTER cnumber="4">
      <VERS vnumber="1"> Nu nankaamasmatai nayaimpiniam waiti uranniun wainkiamjai. Tura Nuyá kakaram untsumman antukmajai. Nuik kachujai métek kakaram chichartukma nu turutmiai "Juí Yakí Wakatá. Ukunam átatna nuna iniaktustatjame" turutmiai.</VERS>
      <VERS vnumber="2">Nu chichamaik Yusa Wakani akantukmiai. Túrutamtai nayaimpiniam akupin pujutainium pujan wainkiamjai.</VERS>
      <VERS vnumber="3">Niisha jaspi kayasha tura Kurnarínia kayasha nujai métek ti Wínchauyi. Akupin pujutain tuntiak téntakuyi. Nusha ismirarta kayajai métekeyi.</VERS>
      <VERS vnumber="4">Chíkich paintikuatru (24) akupin pujutain nu pujutain téntakarun wainkiamjai. Tura paintikuatru uunt Púju entsarainian tura kurin etsenkrakainian, nui pujuinian wainkiamjai.</VERS>
      <VERS vnumber="5">Akuptainiumia peemsha ipiamtasha untsummasha Jíiniarmai. Tura nu pujutainium naka siati shirikip kearmai. Nusha siati Yusa Wakaninti.</VERS>
      <VERS vnumber="6">Núnisan nu pujutainium naka nayaantsa aanin ti saar amai. Nu pujutainium wakenmaanisha Niisháa tanku kuatru téntakar ármiayi. Ukurinisha tura eemsha jii irunmiai.</VERS>
      <VERS vnumber="7">Emka tanku uunt yawaa aanniuyi. Chíkichka turu uchichia aanniuyi. Tura chikichcha shuara yapia aanniuyi. Tura Chíkichka churuwia nanamua aanniuyi.</VERS>
      <VERS vnumber="8"> Nusha sais nanamtin ármai. Tura jiisha ti irunainiak Ashí wainmarmai. Káshisha tsawaisha tuke iniaitsuk juna tiniu armai: "Ti nekas pénkeraiti Uunt Yus. Ashí nankaamas kakarmaiti. Tuke yaunchu pujuyayi. Núnisan yamaisha pujawai. Tura ataksha juke winittiawai" tiniu armai.</VERS>
      <VERS vnumber="9">Tura uunt pujutainium pujana nu tuke iwiaaku Pujú asamtai nu tanku ti shiir awajsar Yúminkiak pujuriarmai.</VERS>
      <VERS vnumber="10">Túruiniakui paintikuatru uunt tuke iwiaaku pujun tikishmatainiak ni etsenkrutairin naka aepruiniak tuiniawai:</VERS>
      <VERS vnumber="11">"Uuntá, ii Yúsrinme. Tuke shiir awajmainme. Ashí nankaamas kakarmaitme. Amek Ashí írunna nu najanaitme. Tura aya wakerakum najanamame. Ame wakerakmin irunainiawai" tuiniawai.</VERS>
    </CHAPTER>
    <CHAPTER cnumber="5">
      <VERS vnumber="1"> Nuyá akupin pujutainium pujuya nuna Untsuurín Papí penuarma aanniun wainkiamjai. Nu papisha Initiaanísha tura Pátatkesha aarmauyi. Tura urakchamnia Atí tusa siati anujtukmajai kaki peekmauyi.</VERS>
      <VERS vnumber="2">Tura nayaimpinmaya suntar ti kakarma nu, ti kakantar inintran wainkiamjai. Niisha Tímiai "Ya akupniuk ju papin kaki anujkamun jaak urakminiait?"</VERS>
      <VERS vnumber="3">Tura nayaimpinmayasha nunkanmayasha tura jakamunmayasha chikichkisha nu papin urakmin atsumiayi. Aujtsuk iistinniasha tujinkiarmai. Tímianu akupin atsumai.</VERS>
      <VERS vnumber="4">Nu papin uraktincha tura áujsatniusha, kame iistincha atsakui ti uutmiajai.</VERS>
      <VERS vnumber="5">Nuyá chikichik uunt turutmiai "Ti Uutíp. Israer-shuarnumia Uunt-yawa, Jutá Weeá awai. Niisha uunt akupin Tawit weeaiti. Nupetmaku asa nu Papí siati anujtukman jaak urakminiaiti."</VERS>
      <VERS vnumber="6"> Nuyá uunt pujutaiya nui tura kuatru tankunam ajapén tura uuntnum ajapén Murik wajan wainkiamjai. Maamua aintsanketiat iwiaakuyi. Kachurisha Siátiyi. Ni jiisha Siátiyi. Nusha Yusa Wakani siati Ashí nunkanam akupramua nuuyi.</VERS>
      <VERS vnumber="7">Nu Murik we nekas uunt Akupniun Untsuurínian nu papin achikmiayi.</VERS>
      <VERS vnumber="8">Tura papin achikmatai kuatru tankusha tura paintikuatru uunt arma nusha Murikiun tikishmatrarmiayi. Ashí uunt arpa tuntuitiain takaku armai. Tura Ashí kunkuin enketain kuri najanamun takaku armai. Nu kunkuin Yus-shuar áujsamuiti.</VERS>
      <VERS vnumber="9">Ju yamaram kantancha kantampriarmai: "Amek Imiá nankaamas akupniuitme. Amek Papí achikiam anujtukmari Jáakminiaitme. Yus-sutai namankea ainis mantamna asam Túramniaitme. Ashí nunkanmaya shuarnumiasha Yusna árat tusam ame numpemjai iin sumakmiame.</VERS>
      <VERS vnumber="10">Turam akupin awajkartusuitme tura Núnisan ii Yúsriniun pujurin awajkartusuitme. Tuma asakmin akupin ajasar ju nunkanam akupkattaji." Tu kantamainiawai.</VERS>
      <VERS vnumber="11">Tura Untsurí nayaimpinmaya suntar uunt pujutaincha tankuncha tura uuntnasha énkekawarun wainkiamjai. Nusha nekapmarchamnia ti Untsurí armia nu</VERS>
      <VERS vnumber="12">kakantar tiarmai: "Murik mantamnamia nu akupin ajas Ashí kakarmancha, Kuítniasha, nekaatniuncha Ninki achikminiaiti. Tura nupetmaku asamtai yuminsar Niin ti shiir awajsatin ainiawai." Tu tiarmai.</VERS>
      <VERS vnumber="13">Núnisan Ashí Yus najanamu, nayaimpiniam írunna nusha, nunkanam írunna nusha, Nunká init írunna nusha, nayaantsanam írunna nusha, Tuínian antukmajai: "Muriksha tura akuptainium pujana nusha ti shiir tura ti kakaram ásar tuke iniaitsuk shiir awajnasarti." Tu tuiniawai.</VERS>
      <VERS vnumber="14">Tura kuatru tankusha "Tuke Núnisan Atí" tiarmai. Tura paintikuatru uuntka nekas tuke iwiaaku Pujá nuna tikishmatar shiir awajsarmai.</VERS>
    </CHAPTER>
    <CHAPTER cnumber="6">
      <VERS vnumber="1"> Wi iyakui Murikkia Chikichík anujtukman jaakmai. Túramtai Chikichík tanku ipiamtajai métek kakantar untsumun antukmajai. "Winim Iitiá" turutmiai.</VERS>
      <VERS vnumber="2">Túrutkui kaway Pújun wainkiamjai. Nui ekeemia nu Tíshimkiun takakuyi. Akuptai tawaspasha susamuyi. Tura tuke nupetmaktinian Jíinkimiai.</VERS>
      <VERS vnumber="3"> Nuyá Murik anujtukma Jímiaran Jáakmatai tanku Jímiara nu "Winim Iitiá" turutmiai.</VERS>
      <VERS vnumber="4">Túrutkui Chíkich kawai kapaakun wainkiamjai. Nui ekeemia nuna Puniá uuntan susamuyi. Nusha shiir pujuscharat tusa Ashí Jú nunkanmaya shuaran Máanaimtikiatniun akupkamuyi.</VERS>
      <VERS vnumber="5">Nuyá Murik anujtukma menaintiun Jáakmatai tanku menaintiua nu "Winim Iitiá" turutmiai. Túrutkui kaway mukusan wainkiamjai. Nui ekeemia nusha kijin nekapmatain takakuyi.</VERS>
      <VERS vnumber="6">Tura kuatru tanku ajapénia chichaamun antukmajai. "Tsawant takamtsuk takaakmesha apatkuka penké ishichik sumakmin átatme. Tura Núnisan machasha nijiamchisha amuukacharat tusam pénker Wáinkiata." Tu timiai.</VERS>
      <VERS vnumber="7">Nuyá Murik anujtukma Kuátrun Jáakmatai tanku kuatrua nu "Winim Iitiá" turutmiai.</VERS>
      <VERS vnumber="8">Túrutkui kaway yankun wainkiamjai. Nui ekeemia nusha Jákatin Náartiniuyi. Tura nuna úkurin Jatai nemarak winimiai. Nusha Ashí nunkanmaya shuar kuatru akankamunmaya chikichkin Máatniun akupkarmauyi. Nusha mesetjaisha tsukajaisha sunkurjaisha tura yajasmajai Máawarmai.</VERS>
      <VERS vnumber="9"> Nuyá Murik anujtukma sénkun Jáakmatai Yus-sutai kunkuin ekemtai wakenmaani iismajai. Túran Yus-Chichaman etserainiakui Máawarma wakanin wainkiamjai.</VERS>
      <VERS vnumber="10">Nusha kakantar untsumainiak tiarmai "Uuntá, ti penker asam Támena nu Umíatsmek. Urutiak Nunká pujuinia Nú shuar ii mantamnamunam Yapajmiátruktam?" tiarmai.</VERS>
      <VERS vnumber="11">Tuíniakui Pushí Pújun susar tiarmai "Chikichcha Krístunun etserainiakui mantamnatin ainiawai. Nu Nákakrum ishichik ayampratarum" tiarmai.</VERS>
      <VERS vnumber="12">Nuyásha Murik anujtukma Sáisan Jáakmatai ti úurun wainkiamjai. Tsawai-nantusha itiurchat ajasua aintsan mukusa ajasmai. Kashí-nantusha Numpá aintsan ajasmai.</VERS>
      <VERS vnumber="13">Tura yaasha Wampú nere nase umpuim ti majuwa aintsan Kákekarmai.</VERS>
      <VERS vnumber="14">Nayaimpisha Papí penuara Júamua aintsan menkakamai. Tura naintcha Yajá apujnasarmai. Tura nunkasha nayaantsanam ajapén atentrainia nusha Yajá apujnasarmai.</VERS>
      <VERS vnumber="15">Tura Jú nunkanam akupin ainia nusha Náinnium wear Kayá Wáanam uumkarmai. Niijiaisha Ashí shuar, uuntcha, Kuítriniusha, suntara Kapitiántrisha, Ashí kakaram ainia nusha, tura takarniusha ankant ainia nujai Náinnium wearmai.</VERS>
      <VERS vnumber="16">
      </VERS>
      <VERS vnumber="17">Túrawar Náinniasha kayancha tiarmai "Asutniátin tsawant jeayi. Yaki aun katsuntrat? Nu asamtai saanakim iin yutukratata. Túrarum Murik ti Asutiámataj Nuyásha tura akupin pujana Nuyásha Uukratkatá" tiarmai.</VERS>
    </CHAPTER>
    <CHAPTER cnumber="7">
      <VERS vnumber="1"> Nu nankaamasmatai kuatru nayaimpinmaya suntar, nunkaa kuatru yantamén wajan wainkiamjai. Nusha kuatru nase kukarsha, nayaantsanmasha tura kampunniunmasha nasenkacharat tusar wajatiarmai.</VERS>
      <VERS vnumber="2">Kame kukarsha tura nayaantsanmasha yajauch awajsatniun akupkamu armai. Tura Chíkich suntarnasha nantu Tátainmaania winian wainkiamjai. Tuke iwiaaku Yusa anujtutairin takakauyi. Nusha kuatru suntaran kakantar untsuak Tímiai,</VERS>
      <VERS vnumber="3">"Ii Yusri takarin ainia nu nijiainium aarar anujtatsrinin kukarsha, nayaantsasha, tura kampunniusha nasejai yajauch awajsairap" timiai.</VERS>
      <VERS vnumber="4">Tura Tímiajni Untsurí aara anujtukman antukmajai. Ashí Israer-shuar tuse (12) shuar Weeá ainia Nuyá chikichik siantu kuarenta kuatru mir (144.000) armai.</VERS>
      <VERS vnumber="5">Jutá weeanmaya tuse mir (12.000) anujtukma armai. Rupin weeanmayasha tuse mir anujtukma armai. Kat weeanmayasha tuse mir anujtukma armai.</VERS>
      <VERS vnumber="6">Aser weeanmayasha tuse mir anujtukma armai. Niptarí weeanmayasha tuse mir anujtukma armai. Manasés weeanmayasha tuse mir anujtukma armai.</VERS>
      <VERS vnumber="7">Semeun weeanmayasha tuse mir anujtukma armai. Riwí weeanmayasha tuse mir anujtukma armai. Isakar weeanmayasha tuse mir anujtukma armai.</VERS>
      <VERS vnumber="8">Sapurún weeanmayasha tuse mir anujtukma armai. Jusé weeanmayasha tuse mir anujtukma armai. Pinjamín weeanmayasha tuse mir anujtukma armai.</VERS>
      <VERS vnumber="9">Nuyá ti Untsurí shuaran wainkiamjai. Ashí nunkanmaya Nusháa shuaraim iruntraru ásar nekapmarchamnia armai. Tura nusha uunt akupin pujutainium tura Muriknium naka wajaarmai. Tintiuki nukea aaniun takaku armai. Tura Ashí Pújun entsaru armai.</VERS>
      <VERS vnumber="10">Ashí kakantar untsumainiak tiarmai: "Ii Yusri uunt akupin pujutainium eketna au tura Muriksha imia Ninki Uwemtikin ainiawai" tiarmai.</VERS>
      <VERS vnumber="11">Tura nayaimpinmaya suntarsha uunt akupin pujutaincha, kuatru tankuncha, tura uuntnasha téntatkar armia nu piniakum Nunká tepersar Yúsan shiir awajsar</VERS>
      <VERS vnumber="12">tiarmai "Nekasaiti. Tuke iniaitsuk ii Yusri ti shiir awajsatniuiti. Ninki ti neka, ti kakaram, ti akupin, tura ti penker asamtai tuke yuminsatniuiti. Núnisan Atí."</VERS>
      <VERS vnumber="13"> Nuyá chikichik uunt inintsamai "Pújun entsaru ainia jusha ya ainia tura Tuyá ainia?"</VERS>
      <VERS vnumber="14">Túrutkui "Uuntá, amek nékame" Tímiajai. Tutai nii Túrutmiai "Ju shuar ti waitsaru ainiawai. Túrawar Murikiu numpéjai ni pushiri nijiamawar puju awajsaru ainiawai.</VERS>
      <VERS vnumber="15">Nuna Túrawaru ásar yamaikia Yusai naka pujusar tsawaisha Káshisha Yúsnan ni Jeen takainiawai. Tura akupin pujutainium eketna au tuke wainkiartatui.</VERS>
      <VERS vnumber="16">Yamaikia tsukajaisha kitiakjaisha Wáitsachartatui. Tura etsasha sukuiniak yajauch awajsachartatui.</VERS>
      <VERS vnumber="17">Murik, akupin pujutainium naka wajana au, ni murikrin Wáiniuk áyureak ti penker Púkuni entsa waana Nuí apujsartatui. Tura Yus ni neajkincha ukuitiurartatui." Tu Túrutmiai.</VERS>
    </CHAPTER>
    <CHAPTER cnumber="8">
      <VERS vnumber="1"> Nuyá Murik anujtukma siatin jaakmatai nayaimpiniam chikichik ura jeastatuk ajapén mitia ajasmai.</VERS>
      <VERS vnumber="2">Nuyá siati suntar Yusai naka wajainia nuna wainkiamjai. Nusha siati kachun susamu armai.</VERS>
      <VERS vnumber="3">Nuyá Chíkich suntar kunkuin enketain kurijiai najanamun itiamai. Tura Yus-Sútainium ayamas wajasmatai Núkap kunkuin sunasmai. Nu kunkuin Ashí Yus-shuar áujsamujai métek kunkuin ekeematainium ekeemaktiniuyi. Nu ekeematai kurijiai najanamuyi tura uunt akupin pujutainium naka pujumai.</VERS>
      <VERS vnumber="4">Tura suntar ekeemakmatai kunkuinia mukuintiuri Yus-shuar áujsamujai métek Yúsan amainkiamai.</VERS>
      <VERS vnumber="5">Nuyá nu kunkuin enketain suntar achik ekeematainmaya ji kapaan Káirin aimiak ju nunkanam ukaamai. Túramtai ipiamtasha untsummasha, peemsha, tura uusha armai.</VERS>
      <VERS vnumber="6">Nuyá siati suntar kachun takakainia nu umpuartai tusar iwiarnararmai.</VERS>
      <VERS vnumber="7"> Emka suntar kachun umpuarmatai micha Kákekamai. Nunasha ji numpajai pachimpramuncha nunkanam ajapawarmai. Túmakui menaintiu nakakma Jeeán numincha tura Ashí írunna nui ekeemakmai. Tura Ashí nunkanam Chírichrin takamtsuk ekeemakmai.</VERS>
      <VERS vnumber="8">Nuyá suntar Jímiara nu kachun umpuarmatai uunt naintia aanin kean nayaantsanam ajunmai. Túramtai menaintiu nakakma Jeeá nayaants numpa ajasmai.</VERS>
      <VERS vnumber="9">Núnisan menaint Jeeá nayaantsanam matsatainia Jákarmai. Tura menaint Jeeá uunt kanua nu emesnararmai.</VERS>
      <VERS vnumber="10">Nuyá suntar menaintiua nu kachun umpuarmatai ti uunt yaa nayaimpinmaya kapaa Kákekamai. Tura entsasha tura Púkuninmasha menaint nakakam Jeeánum Kákekamai.</VERS>
      <VERS vnumber="11">Nu yaasha Yapá-numi Náartiniuyi. Tura menaintiu nakakam Jeeá entsa Yapá ajasarmai. Túrunamtai ti Untsurí shuar nu entsa Yapá Ajasmájai Jákarmai.</VERS>
      <VERS vnumber="12">Nuyá suntar kuatrua nu kachun umpuarmatai menaintiu nakakam Jeeá Tsawaí-nantusha Kashí-nantusha tura yaasha emesnarar ajapén tee ajasarmai. Túrunawar tsawaisha Káshisha menaintiu nakakam Jeeánum Tsáapnircharmai.</VERS>
      <VERS vnumber="13">Nuyá Chíkich suntar nayaimpiniam nanamun wainkiamjai. Nusha kakantar untsumuk timiai "Maa, Chíkich menaintiu suntar umpuiniakui nunkanam pujuinia nu ti Wáitsartatui." Tu timiai.</VERS>
    </CHAPTER>
    <CHAPTER cnumber="9">
      <VERS vnumber="1"> Nuyá suntar senkua nu, kachun umpuarmatai yaan nayaimpinmaya Nunká Kákeran wainkiamjai. Tura nu yaan Tunáa shuar Jákaru matsamtai Yawirín susamuyi.</VERS>
      <VERS vnumber="2">Tura uraimtai nu Nánkatkachu Wáanmaya ti mukuint jiinmiai uunt jiniumia aintsan. Tura etsancha tee awajsamai, yuranmincha tee awajsamai.</VERS>
      <VERS vnumber="3">Nuyá nu mukuintiunmaya manchi Jíintrar Nunká ti yujaarmai. Tura ju nunkanmaya titinkia ainis najamin ajastinian susamu armai.</VERS>
      <VERS vnumber="4">Chírichrincha Ashí arakmancha Ashí numincha yajauch awajsatin suritkiamuyi. Antsu áyatik shuar nijiainium Yusa naari aarar anujtukchamunak yajauch awajsatin armai.</VERS>
      <VERS vnumber="5">Túrasha ajaktsuk senku (5) Nántutin Wáitkiastin susamu armai. Kame titin, shuaran Ijiú, najawea Núnis najaweatin susamu armai.</VERS>
      <VERS vnumber="6">Nui shuar wari jakataj Tuíniayatan Jákachartatui. Ti wakeruiniayatan Jákatniun tujinkiartatui.</VERS>
      <VERS vnumber="7">Manchisha iisam mesetnum weena nu kawaiya ainis armai. Kurí tawaspa ainis etsenkraku armai. Yapisha shuarna ainis armai.</VERS>
      <VERS vnumber="8">Intiashísha nuwanua Núnis armai. Naisha uunt yawa naiya Núnis armai.</VERS>
      <VERS vnumber="9">Netsepén namaka saepea ainis jiru péeramu armai. Tura nanamenaksha kaway karu japiiniak mesetnum tsékeena Núnisan téter ajarmai.</VERS>
      <VERS vnumber="10">Ujukésha titinki ujukea ainis asa janki ajakin armai. Nujai tuke senku nantu yujarsar shuaran íjiuar Wáitkiastin armai.</VERS>
      <VERS vnumber="11">Ni uuntrisha Nánkatkachu waa uraimia nuyaiti. Nusha Israer-chichamjai Apatún tutainti. Tura Kriaku-chichamjainkia Apuriún tutainti. Nuka Yajauch Awajkartin tawai.</VERS>
      <VERS vnumber="12">Jujai emka Wáitsatin nankaamasai. Túrasha tuke Jímiar taasai.</VERS>
      <VERS vnumber="13"> Nuyá suntar saisa nu kachun umpuarmatai chichaman antukmajai. Yusai naka kunkuin ekeemaka Yus-sutai kurimpramu amai. Tura ni kuatru yantame kachu jiinmiai. Tura Nuyá chichaak</VERS>
      <VERS vnumber="14">suntar kachu takakun saisa nuna timiai "Kuatru suntar Eupratis Kanusá pujuinia nu atiram akupkarta."</VERS>
      <VERS vnumber="15">Túramtai nu kuatru suntar wear menaintiu nakakam Untsurí shuaran maatai tusar weriarmiayi. Kame nuna Túrawarat tusar ikiusma armai. Tura nu uwitin, nu nantutin, nu tsawantin, tura nu úratin Atíatin ikiusma armai.</VERS>
      <VERS vnumber="16">Tura suntarnasha kawainium eketainian wainkiamjai. Tura Timiá Untsurí nekapmarchamnia asamtai aya Númirurin antukmajai. Nusha Jimiará siantu miyun (200.000.000) armai.</VERS>
      <VERS vnumber="17">Tura iimiamunam suntarnasha kawaincha Júnisan wainkiamjai: Eketainiaka netsepnum jirun entsaru armai. Nusha kapaaku winkia tura Yankú armai. Tura kawaisha uunt Yawáa muuke ainin armai. Tura ni weneyasha jisha, mukuintiusha, asuprisha ti tsuer Keá nu Jíiniarmai.</VERS>
      <VERS vnumber="18">Nu menaintiu ti yajauch Wáitsamujai menaintiu nakakam shuar Untsurí Jákarmai. Jijiaisha, mukuintiujaisha, asuprijiaisha Jákarmai.</VERS>
      <VERS vnumber="19">Nujai nu kaway ni wenejai Shuáran Wáitkiasarmai. Tura ni ujuké Napí Múukeya ainin ármai. Nújaisha shuaran Wáitkiasarmai.</VERS>
      <VERS vnumber="20">Tura nujaisha Jákacharmia Nú shuar tuke Tunáa Túratniun iniaisacharmai. Tura yajauch wakanniasha tura ántar-yusnasha tikishmatratniun iniaisacharmai. Nu ántar-yus kurijiaisha, Kuítjaisha, jiru yankutakujaisha, kayajaisha, numijiaisha najanamu ásar wainmaktinniasha, antuktinniasha, tura wekasatniuncha tujintiainiawai.</VERS>
      <VERS vnumber="21">Núnisan mankartuatniuncha, wawekratatniuncha, tsanirmatniuncha, tura kasamkatniuncha iniaisacharmai.</VERS>
    </CHAPTER>
    <CHAPTER cnumber="10">
      <VERS vnumber="1"> Nuyá Chíkich kakaram suntar nayaimpinmaya Táarun wainkiamjai. Nusha yurankim Amuámu tura Múuknum Tuntíak téntakmauyi. Yapisha etsajai métek Wínchauyi. Tura kujapésha ji Keá aintsankeyi.</VERS>
      <VERS vnumber="2">Nusha papin urak takakauyi. Tura Imiá uunt asamtai ni nawé untsuurnumani nayaantsanam tura menaarini kukar tarimias wajasmai.</VERS>
      <VERS vnumber="3">Tura uunt yawa kakar shiniak Chicháa ainis ti kakaram untsumkamai. Nujai siati (7) ipiamtasha chichasarmai.</VERS>
      <VERS vnumber="4">Nii chichasarmatai ni chichamen aartiniujai tura nayaimpinmaya chichartak "Aaráip, Túrutmiai. Juka nekanashti" Túrutmiai.</VERS>
      <VERS vnumber="5">Tura Nuyá, suntar nayaantsanmasha tura kukarsha tarimias wajama nu ni uwejé Untsuurín nayaimpinmaani takuimiai.</VERS>
      <VERS vnumber="6">
      </VERS>
      <VERS vnumber="7">Tura timiai "Penké ishichik ajasai. Suntar siatia nu Umpúakuinkia Yus Ashí yaunchu Enentáimpramia nu uminkiattawai. Emka ujatsuk ukunam ni shuarin Yúsnan etserniua nuna ujakmiayi." Tu timiai. Nuyá chichaak: "Yus tuke iwiaaku pujawai. Tura Imiá kakaram asa nayaimpincha, nunkancha, nayaantsancha, tura Ashí nui írunna nunasha najanaiti" timiai.</VERS>
      <VERS vnumber="8"> Nayaimpinmaya "áaráip" Túrutmia nu ataksha chichartak turutmiai "Suntar nayaantsanam tura kukar tarimias wajana nu Weritiá. Turam ni untsuurini papin urak takakna nu Achiktá" turutmiai.</VERS>
      <VERS vnumber="9">Nuyá Túrutkui werin papichin seamjai. Tura surak turutmiai "Papái. Yuátá. Tura Yúamka ti yumin átatui. Tura antsu wakeminkia yapamprattame" Túrutmiai.</VERS>
      <VERS vnumber="10">Nuyá papichin suntarnumia jukin yuamjai. Tura nii turutmia Núnisan wenuruinkia ti yumin nekapramjai. Tura antsu yuan wakeruinkia yapampramjai.</VERS>
      <VERS vnumber="11">Tura Nuyá turutiarmai "Waketkim ataksha Ashí nunkanmaya shuaran tura ni Kapitiántrincha Yus tana nu ujakartiniaitme." Tu Túrutmiai.</VERS>
    </CHAPTER>
    <CHAPTER cnumber="11">
      <VERS vnumber="1"> Nuyá karisun nekapmatia aaniun surus turutiarmai "Weme Yusa Uunt Jee Nekapmartá. Túram naman-maa-Yus-sutaisha Nekapmartá. Tura nui Yúsan shiir awajeena nusha Nekapmartá.</VERS>
      <VERS vnumber="2">Antsu jea áarinkia yajaya shuar susamu asamtai nekapmatsuk Ikiuktiá. Nu shuar ti shiir péprun Jerusarénkan Kuarentitús (42) nantu nui akupeenak mash yajauch awajsartatui.</VERS>
      <VERS vnumber="3"> Túruiniakui Wikia Wii-shuaran Jímiaran akatran akupkattajai. Nusha chikichik mir Jimiará siantu sesenta (1.260) tsawant pujusar Winian etserkartatui. Nuka menaintiu Uwí nankaamasaiti. Uutkur-entsatai pushin entsaru ártatui." Tu turutiarmai.</VERS>
      <VERS vnumber="4">Nu Jímiar shuarsha nayaimpiniam nakumkamu ainiawai. Uriwiu numisha Jímiar tura shirikip ekeemataisha Jímiar nayaimpiniam awai. Nusha ju Nunká Uuntri Yusai wajainiak, Jímiar akatramua Nú shuaran nakumainiawai.</VERS>
      <VERS vnumber="5">Shuar niin yajauch awajsataj tutai ni wenenia jinia jiiki nemasri Ashí aesatniuiti. Núnisan niin yajauch awajsatniun wakera nuka Jákartatui.</VERS>
      <VERS vnumber="6">Nu aentska Yúsnan áujmatainiak yumi yutukaip Títinian kakarman takakainiawai. Núnisan entsancha numpa awajsatniun kakarman takakainiawai. Tura Ashí yajauchia nujai aentsun Wáitkiastinian takakainiawai. Nuna Ashí ni wakeruinia nui Páchitsuk Túramin ainiawai.</VERS>
      <VERS vnumber="7">Tura ni takatrin umikiarmatai Ti Kajen Yajasma Nánkatkachu waanmaya jiinia nu mesetan najata nupetak Máawartatui.</VERS>
      <VERS vnumber="8">Tura iwiarnatsuk ni ayashi uunt pepru jintiin ajapén tepeartatui. Nu péprunmasha ii Uuntri Jesukrístuncha Máawarmiayi. Nu péprunmaya shuar tuke tunaan Túrin ásarmatai Ejiptu Tuíniak tura Núnisan Sutuma Tuíniak nu péprun Páchiiniawai.</VERS>
      <VERS vnumber="9">Tura menaintiu tsawant Nuyá nankaamas Ashí nunkanmaya shuar jaka tepan iisar iwiarnascharti Tiártatui.</VERS>
      <VERS vnumber="10">Nu Jákarmatai Ashí nunkanam pujuinia Nú shuar ni jakamun ti wararainiak mai sunai ajartatui. Kame nu Jimiará aents Yúsnan áujmatenak Ashí shuaran Wáitkiasaru ásarmatai ti warasarmai.</VERS>
      <VERS vnumber="11">Nuyá Menaintiú tsawant Nuyá nankaamas jaka tepesarmatai Yus ataksha iwiaaku awajsarmai. Tura nantakiarmatai Nuyá shuar niin wainkiar ti ashamkarmai.</VERS>
      <VERS vnumber="12">Nuyá nu nantakiaru nayaimpinmaya kakaram untsumman antukarmai: "Jui Yakí wakatarum." Tu untsummiai. Tutai Ashí ni nemasri iimiainiain yurankim amuam nayaimpiniam Wákarmai.</VERS>
      <VERS vnumber="13">Túmainiai ti úurkamtai tias nakakam Jeeá pepru saanakmiai. Tura siati mir (7.000) shuar Jákarmai nu uujai. Chíkichkia sapijmiainiak Yus nayaimpiniam pujana nuna shiir awajsarmai.</VERS>
      <VERS vnumber="14"> Jímiar Wáitsatin nankaamasai. Chikichik ajasua nu Túrunatin ishichik ajasai.</VERS>
      <VERS vnumber="15">Nuyá suntar siatia nu, kachun umpuarmatai Chícham kakaram chichainian nayaimpinmayan antunkamai. Juna Tímiayi: "Yamaikia ii Uuntri Yus tura ni Anaikiamu Kristu Ashí shuaran akupin ajasarai. Niisha tuke amutsuk akupkartatui."</VERS>
      <VERS vnumber="16">Nuyá paintikuatru uuntka akupin pujutainium Yusai naka pujuarmia nu piniakum tepersar Yúsan shiir awajenak tiarmai:</VERS>
      <VERS vnumber="17">"Uunt Yusá, ti kakaram asam Amijiai tujinkiatin atsawai. Yáunchusha, yamaisha, tura tuke amuutsuk iwiaaku pujuwitme. Ame ti kakarmarmijiai nekas akupkatin juarme yamaikia. Tuma asakmin yuminsajme, tiarmai.</VERS>
      <VERS vnumber="18">Ashí shuar kajertamkaru ain yamaikia amesha kajerkatin tsawant jeayi. Jákarusha iniantkim ni Túramuri iisartatme. Turam amée shuarka shiir etserturmakua nusha, tura Aminiak Enentáimturmasarua nusha, tura Amin shiir awajtamsarua nusha Ashí mash ti shiira nuna Súakum akiktatme. Antsu ju nunkan emesniuka Ashí emesratniunam akupkattame." Tu tiarmai.</VERS>
      <VERS vnumber="19">Tuíniakui Yusa Uunt Jee nayaimpiniam ana nu uranmiatai wakenmaani Chícham Aarma Chumpitiai paant amai. Túrunamtai peemsha, ipiamtasha, Cháarpisha, uusha amai tura michasha ti kakekamai.</VERS>
    </CHAPTER>
    <CHAPTER cnumber="12">
      <VERS vnumber="1"> Nuyá nakumkamu ti Enentáimpramnia nayaimpiniam wantinkiamai. Nuwa etsajai penuarma wantinkiamai. Nawesha nantunam ekeemai. Tura Múuknum tuse yaan etsenkrakuyi.</VERS>
      <VERS vnumber="2">Nu nuwa ajamtin asa jurertaj tusa Wáitiak ti kakantar uutmiai.</VERS>
      <VERS vnumber="3">Tumai ataksha ti Enentáimpramnia nayaimpiniam wantinkiamai. Ti Kajen Yajasma kapaaku wantinkiamai. Muukesha siati asa siati akuptai tawaspan etsenkraku ármai. Tura kachurisha Tiásauyi.</VERS>
      <VERS vnumber="4">Menaintiu nakakam Jeeán yaan ni ujukéjai japiki akakermai. Tura Nunká utsamai. Nu Ti Kajen Yajasma nu nuwa jatema nui wajasmai. Júrermataik yuruataj tusa wajattsamai.</VERS>
      <VERS vnumber="5">Tura nuwasha aishmankan jurermai. Nu uchi uunt ajas Ashí nunkanam ti kakaram akupkatin asa, nu uchi akupin pujutainium Yus pujana nui junakmiai.</VERS>
      <VERS vnumber="6">Tura Núwaka atsamunam pisarmai. Nui pujustinian Yus iwiarturmai. Tura chikichik mir Jimiará siantu sesenta (1.260) tsawant ayurnat tusa akupkamai. Nuka menaintiu Uwí nankaamasaiti.</VERS>
      <VERS vnumber="7">Nuyá nayaimpiniam meset amai. Nayaimpinmaya suntara Kapitiántri Mikiar ni suntarijiai Ti Kajen Yajasmajai Máanaikiarmai. Ti Kajen Yajasmasha ni suntarijiai ti Máanaikiarsha</VERS>
      <VERS vnumber="8">nupetmakcharmai. Túramtai nayaimpinmaya jiiki akupkamuyi.</VERS>
      <VERS vnumber="9">Núnisan Ti Kajen Yajasma Ashí ni suntarijiai Nunká akupnakmai. Nu Yajasmasha iwianchi Kapitiántri Satanás tutainti. Yáunchuya-napiiti niisha. Ashí nunkanmaya Shuáran ananniuiti.</VERS>
      <VERS vnumber="10">Nuyá nayaimpinmaya kakaram untsumman antukmajai. Tura timiai: "Uunt iwianch ii yachin yajauch áujmatin jiiki akupkamu asamtai yamaikia ii Yusri uwemtikratniusha tura ni kakarmarin iniakmastincha tura akupkatniusha jeayi. Anaikiamu Krístusha Ashí akupin ajastincha jeayi. Tura uunt iwianch ii yachin tsawaisha Káshisha iniaitsuk Yusai yajauch áujmatniua nuna</VERS>
      <VERS vnumber="11">iiksan ii yachi nupetmakarai. Yus-susamu murikiu numpea ainis Jesukrístu numpejai nupetmakarai. Niisha Jákatniuitkiusha surimiatsuk nekas-chichaman Páchitsuk etserkarmai. Nujaisha uunt iwianchin nupetkarmai.</VERS>
      <VERS vnumber="12"> Tuma asamtai nayaimpiniam pujarmena nusha warastarum. Antsu Nunká tura Entsá pujarmena nusha uunt iwianch atumin tarutmarmatai, maa, waitnentajrume. Ni tsawantri ishichik ajatesman Nekáa ti kajekuiti." Tu timiai.</VERS>
      <VERS vnumber="13">Nuyá Ti Kajen Yajasma Nunká ajapna nuwa aishmankan jurerma nuna aintramai.</VERS>
      <VERS vnumber="14">Turakui nuwan uunt nanapen churuwia nanapea ainis sunasmai. Nujai nanamuk Yáunchuya-napiya pisar atsamunam wemai. Tura ni ayuratniunam menaintiu Uwí Nuyá sais nantu pujusmai.</VERS>
      <VERS vnumber="15">Nuyá nu napi ni weneya Entsá jiiki nujankrumamai nuwan ajekrataj tusa.</VERS>
      <VERS vnumber="16">Túrasha nunka nuwan yayak nakaak nu entsan mash Ukuyámai.</VERS>
      <VERS vnumber="17">Túramtai nuwan ti kajerak ni Weeá Chíkich írunna nujai Máaniaktaj tusa wemai. Nu shuarsha Yus akupkamun umirainiak Jesusan ti shiir áujmaténakui, niijiai Máaniaktaj tawai.</VERS>
    </CHAPTER>
    <CHAPTER cnumber="13">
      <VERS vnumber="1"> Nuyá nayaantsa Káanmatkariin wajasan nayaantsanmaya Yajasman jiiniun wainkiamjai. Muukesha Siátitiat kachuri tias tura akuptai tawaspasha tias armai. Ashí muuken Yúsan yajauch chicharin tu aarmauyi.</VERS>
      <VERS vnumber="2">Nui Wáinkiamaj nu Yajasma nekas uunt Yawáa ainniuitiat nawenka chai nawea ainniuyi. Wenesha nekas kajen Yawáa ainniuyi. Tura Ti Kajen Yajasma Entsaya Yajasman ni kakarmarincha tura ni akupkatniurincha susamai nujai ti kakaram akupkati tusa.</VERS>
      <VERS vnumber="3">Entsaya Yajasma muuké chikichkin jakamnia awatmian wainkiamjai. Túrasha pénker awajnasmai. Túramtai Ashí nunkanmaya shuar nuna iisar ti Enentáimturar nemarsarmai.</VERS>
      <VERS vnumber="4">Túrawar niin tikishmatrar shiir awajsar "Yaki jujaisha Jeá. Imiá kakaram asamtai yaki niijiai Máanaikminiait?" tiarmai. Tura Ti Kajen Yajasma ni kakarmarin Entsaya Yajasman susa asamtai Ashí shuar nincha tikishmatrarmai.</VERS>
      <VERS vnumber="5">Núnisan nu Entsaya Yajasma waantu Enentáimtumak Yúsan yajauch chicharkatniusha tsankatnakmai. Tura Kuarentitús (42) nantutin kakaram akupkatniun sunasmai.</VERS>
      <VERS vnumber="6">Núnisan Túrak Yúsan yajauch áujmatuk ni Náarincha ni Jeencha tura Ashí ni shuari nayaimpiniam pujuinia nunasha katsekkarmai.</VERS>
      <VERS vnumber="7">Tura Yusna ainia nujai mesetan najana nupetkatniun tsankatnakmai. Tura Ashí nunkanmaya shuaran akupkatniun tsankatnakmai.</VERS>
      <VERS vnumber="8">Túramtai Ashí shuar tuke iwiaaku átinia nu papinium ni naari Yámankamtaiknumia anujkamu Atsúarma nuka nu Yajasman tikishmatrarmai. Nu papincha Murik jaka nantakmia nu takakui.</VERS>
      <VERS vnumber="9">Shuar juna ántakka Enentáimpratí:</VERS>
      <VERS vnumber="10">"Shuaran Emetá juinia nusha emetnattawai. Núnisan shuaran nankijiai mainia nusha nankijiai mantamnattawai." Tuma asamtai Yajasma mesetan najanamtai Yus-shuar Yus Iistí tusar tuke Enentáimtusar katsuntsar pujustin ainiawai.</VERS>
      <VERS vnumber="11"> Nuyá Chíkich Yajasman kukaria Wáakun wainkiamjai. Nusha murikiu aanin Jimiará kachurtiniuyi. Tura Ti Kajen Yajasma ainis kakaram chichaakuyi.</VERS>
      <VERS vnumber="12">Niisha Entsaya Yajasma kakarmarin Súam akupniuyi. Tura Ashí nunkanmaya shuaran "Entsaya Yajasma penké jaa tsuarma nu, shiir awajnasti" Tímiai.</VERS>
      <VERS vnumber="13">Núnisan shuarti Túrachminian ti turin asa Ashí shuar iimiainain nayaimpinmaya jinia Nunká ajuarmai.</VERS>
      <VERS vnumber="14">Tura Entsaya Yajasma Súam aents Túrachminian ti turak Ashí nunkanmaya shuaran anankawarmai. Túrak Entsaya Yajasma nakumkamurin najanawarat tusa akupkamai. Túramtai puniajai penké jakamnia awatmia pénker ajasma nuna nakumkamurin najanawarmai.</VERS>
      <VERS vnumber="15">Kukaria Yajasma kakaram sunasmai. Nujai Entsaya Yajasma najanamun iwiaaku awajsatniua aintsan ichachkiamai. Túram Ashí Níniak shiir awajeacham Máatniun susamai.</VERS>
      <VERS vnumber="16">Nu arantcha Ashí shuar anujmamprarat tusa akupkamai. Uuntcha uchisha Kuítrinniusha Kuítrinchasha ankantcha ankantchasha Ashí ni nijiaincha tura wakerakka untsuurincha anujtuktiniuyi.</VERS>
      <VERS vnumber="17">Entsaya Yajasma Náarin tura wakerakka ni Náari Númirurin anujtuktiniuyi. Túrachuka sumatnasha sumakchamniuyi, surutnasha surukchamniuyi.</VERS>
      <VERS vnumber="18">Wats, wi Tájana ju nekaatniuka ti nekas Enentáimtustiniaiti: Entsaya Yajasma Númiruri aishmanka Númiruri asa sais siantu Seséntisáisaiti (666). Ashí ti neka ainia Nú shuar Entsaya Yajasma Númirurin nekapmar niin nekaati.</VERS>
    </CHAPTER>
    <CHAPTER cnumber="14">
      <VERS vnumber="1"> Nuyá Murikiun Seun Náinnium wajan wainkiamjai. Níijiaisha siantu Kuaréntikuátru mir (144.000) shuar wajaarmai. Nusha Nijiái Murikiu Náarincha tura ni Aparí Náarincha anujtukma aarmai.</VERS>
      <VERS vnumber="2">Ti Untsurí árpan nayaimpiniam Túntuiniak teer awajenak kanusa uuntri nujankrak téter Ajá Núnisan antukmajai. Ti kakaram ipiamta Núnis amai.</VERS>
      <VERS vnumber="3">Nu tuntuiyamujai siantu Kuaréntikuátru mir shuar akupin pujutainium naka wajasar yamaram Kántan Kantamáwarmai. Niisha kuatru tankunmasha tura paintikuatru uuntnumsha naka wajasar Kantamáwarmai. Nu Kántanka Chíkichka nekaachmin armai. Aya nu siantu Kuaréntikuátru mir shuarka Jú nunkanmaya shuarnumia uwempraru ásar nu Kántan kantamiarmai.</VERS>
      <VERS vnumber="4">Nu shuarsha nuwajai yajauch ajascharu ásar ti shiir ainiawai. Túrawar Murik weana nui nemarainiawai. Ju nunkanmaya shuarnumia uwempraru ásarmatai Yussha tura Muriksha ti shiir Enentáimtiarmai. Niisha emka juukma ti shiira Núnisan armai.</VERS>
      <VERS vnumber="5">Nu shuar penké Wáitruachu ásar Yúsaisha ti shiir Tunáa Máatrachu armai.</VERS>
      <VERS vnumber="6"> Nuyá nayaimpiniam suntar nanamun wainkiamjai. Nusha uwempratin chicham tuke amuukashtinia nuna Ashí nunkanam pujuinia Nú shuaran ujakartiniuyi.</VERS>
      <VERS vnumber="7">Nusha ti kakantar untsumuk timiai: "Yus ashamkatarum. Ninki shiir awajsatarum. Yamaikia Ashí shuaran Súmamtikiawartin tsawant jeayi. Nayaimpincha nunkancha nayaantsancha Ashí entsancha najana asamtai shiir awajsatarum."</VERS>
      <VERS vnumber="8">Nuyá Chíkich suntar, Jímiara nu, taa timiai: "Pai, Uunt Papirúnia pépruka penké meserai. Niisha tuke tsanirmaua Núnisan Ashí shuaran anampratniua Núnisan utsuurmai. Tuma asa niisha Nú shuarjai nupetnak tuke emesnarai."</VERS>
      <VERS vnumber="9">Nuyá Chíkich suntar, menaintiua nu, taa timiai: "Shuar Entsaya Yajasmancha tura ni nakumkamurincha shiir awajeakuinkia tura nijiainiumsha uwejnumsha ni naari anujtukmaitkuinkia</VERS>
      <VERS vnumber="10">Yus niin kajerak ti Asutiáttawai. Yapá pachimprachman aartinia aintsan ti kajerkattawai. Túramtai asupri ti Tsúer Keá nujai jinium Wáitsartatui. Yusa suntari tura Murik iimmianum Apenáwar jinium Wáitsartatui.</VERS>
      <VERS vnumber="11">Ni Wáitsatniuri ji esaak kajintsuk tuke mukuintia nuniskete. Entsaya yajasman tura ni nakumkamurin shiir awajeenak ni naari anujmamainia nuka tsawaisha Káshisha ayamtsuk Wáitsartatui.</VERS>
      <VERS vnumber="12">Nu asamtai ni chichamen umirainiak Yusna ainia nuka Krístun ti shiir nemarainia ásar nu tsawantai itiurchatnum pujuiniak katsuntratin ainiawai."</VERS>
      <VERS vnumber="13"> Nuyá nayaimpinmaya chichaman antukmajai. Nusha turutmiai "Ju Aatratá: "Uunt Jesusan umirainia nu Yamái jakarusha tura ukunam jakarusha ti shiir pujusartatui." Tu Aartá" timiai. `Núnisan Yusa Wakaní tawai. "Eta, ti takasaru ásar jakar yawerman ayamprartatui. Tura ti penker Túrawar akinkiartatui" tawai" turutmiai.</VERS>
      <VERS vnumber="14">Nuyá yurankim Pújun wainkiamjai. Tura yuranminiam Aents Ajasua nuna eketun wainkiamjai. Akuptai tawaspan kurijiai najanamu etsenkrakuyi. Tura machitian éren takakuyi.</VERS>
      <VERS vnumber="15">Tura Chíkich suntar Yusa Uunt Jeenia jiinki yuranminiam eketun kakantar chicharuk Tímiai "Arak Júuktin tsawant jeayi. Machitrumjai tsupiram Juuktá."</VERS>
      <VERS vnumber="16">Tutai yuranminiam eketu ni machitrijiai Nunká arakman tsupir juukmai.</VERS>
      <VERS vnumber="17">Nuyá Chíkich suntar Yusa Uunt Jee nayaimpiniam ana Nuyá Jíinkimiai. Niisha ni machitri éren takakuyi.</VERS>
      <VERS vnumber="18">Tura Chíkich suntar naman maar Yus-Sútainmaya Jíinkimiai. Niisha jinia Wáinniuyi. Tura Máchit ti éren takakun kakantar chicharuk timiai "Machitrum ti érea nujai uwa Nunká arakma nu tsupiram Juuktá. Mash tsamakarai."</VERS>
      <VERS vnumber="19">Tutai suntar ni machitrijiai Ashí nunkanmaya uwa neren tsupir juukmai. Tura neketainiam chumpiamai. Nu neketai Yus ti kajerak Shuáran ti Asutiátta nuna nakumeawai.</VERS>
      <VERS vnumber="20">Tura uunt péprunmaya arantach ijiurarmai. Tura neketainmaya numpa Jíinkimiai. Nu numpa tres siantu (300) kirumitrua nui pajamar kawayu nujijiai métek ajasmai.</VERS>
    </CHAPTER>
    <CHAPTER cnumber="15">
      <VERS vnumber="1"> Nuyá ashammain ti Enentáimpramnian nayaimpiniam wainkiamjai. Siati suntar Amúamunam Wáitkiastinia nuna takusarmai. Nujai ju nunkanam yajauch Shuáran ti Wáitkiasar Yus kajeamun umirtatui.</VERS>
      <VERS vnumber="2">Nuyá antumianka aintsan ti saar jijiai pachimpramun wainkiamjai. Ni Káanmatkarincha Entsaya Yajasman tura ni nakumkamurincha nupetkarma nu nui wajaarmai. Tura niin arpa tuntuitiain Yus Súsarmai.</VERS>
      <VERS vnumber="3">Túramtai Kantamáwarmai. Yusa yaintri Muisaisa kantarincha tura Murikiu kantarincha kantamainiak tiarmai: "Uuntá, Ashí tujinchaitme. Ti penker tura ti Enentáimturmin Ashí najanaitme. Ashí Uunt Akupin asam Ashí nekasa nu Túrasha pénkera nu Túriniaitme.</VERS>
      <VERS vnumber="4">Uuntá, yaki ashampramkachat~i. Tura yaki ti shiir awajtamsachat~i? Aya Amek ti shiir tunaarinchaitme. Ashí nunkanmaya shuar ame ti shiir Túramun Wáinkiár Aminiak jeartamar ti shiir awajtamsartatui." Tu Kantamáwarmai.</VERS>
      <VERS vnumber="5"> Nuyá atak Yusa Uunt Jeen iisan, Ti Shiir Tesaamun uranniun wainkiamjai.</VERS>
      <VERS vnumber="6">Tura Ti Shiir Tesaamunmaya siati suntar siati Wáitkiastinjai Jíinkiarmai. Niisha ti shiir Pújun entsaru armai. Netsepnumsha kurin emenmama armai.</VERS>
      <VERS vnumber="7">Nuyá kuatru tankunmaya chikichik Kurí pininkian Súsarmai. Nu pinin tuke iwiaaku Yusa kajetairijiai piaku armai.</VERS>
      <VERS vnumber="8">Tura Yusa kakarmari ti ashammai Ti Shiir Tesaamunam mukuintiua Núnis piakmai. Túramtai nu siati suntar Wáitkiastinian ukarar amuiniatsain Yusa Jeen wayachminiuyi.</VERS>
    </CHAPTER>
    <CHAPTER cnumber="16">
      <VERS vnumber="1"> Nuyá Imiá Shiir Tesaamunmaya ti kakaram chichaamun antukmajai. Nusha siati suntaran tiarmai "Nunká werum Yusa kajetairi siati pininnum ana nu Ashí ukartarum."</VERS>
      <VERS vnumber="2">Tutai emka suntar we, pininnumia kukar ukarmai. Túramtai Ashí shuar Entsaya Yajasma Náarin anujmamprar ni nakumkamurin shiir awajiarma nuna ti najamin kuchap jiintiurarmai.</VERS>
      <VERS vnumber="3">Nuyá Chíkich suntar Jímiara nu, we Yusa kajetairin nayaantsanam ukarmai. Túramtai nayaants Jakáa numpéa ainis ajasmai. Tura Ashí nui pujuinia nu kajinkiarmai.</VERS>
      <VERS vnumber="4">Nuyá suntar menaintiua nu, entsanam tura Púkuninmasha ukarmai. Túramtai Ashí numpa ajasarmai.</VERS>
      <VERS vnumber="5">Nuyá suntar Entsá Wáinniua nuna chichamen antukmajai. "Uuntá, amek ti penker Yus asam Jútikiame. Yáunchusha tuke Pujú asam ti Shíiraitme.</VERS>
      <VERS vnumber="6">Iis, nu shuar amée Shuárumincha tura ame chichammin etserniuncha Máawar ni numpen ukatraru ásarmatai Amesha Núnismek numpa aarume. Maa, Páchitsuk aitkianatin ainiawai."</VERS>
      <VERS vnumber="7">Tutai naman-maa-Yus-Sútainmaya chichaman antukmajai. "Eta, Uuntá. Nekas kakaram asam Ashí ti tujinchaitme, Nekas Túratniua nu ti penker Túrin asam nu shuar Túramujai métek akiruitme, timiai."</VERS>
      <VERS vnumber="8"> Nuyá suntar kuatrua nu, tsawai nantunam ukarmai. Túramtai jijiai Shuáran esaamujai Wáitkiastin kakaram sunasmai.</VERS>
      <VERS vnumber="9">Tura shuar ti Sukuám Wáitiarmia nu, nu Wáitkiastinian nérenniun Yusan yajauch chicharkarmai. Tura ni tunaarin Enentáimtsuk Niin shiir awajsatniuncha penké nakitrarmai.</VERS>
      <VERS vnumber="10">Nuyá suntar senkua nu, Entsaya Yajasma akupin pujutairin ukarmai. Túramtai ni nunkeen Ashí kashi ajasmai. Tura shuar ti najaimiainiak iniaincha esamiarmai.</VERS>
      <VERS vnumber="11">Tura Nújaisha yajauch Túratniuncha iniaisacharmai. Antsu Kuchapríjiaisha tura ti najaimiainiak Wáitiainiak nayaimpinmaya Yúsan ti yajauch chicharkarmai.</VERS>
      <VERS vnumber="12"> Nuyá suntar saisa nu, Eupratis entsanam ukarmai. Túramtai Kuyuámai. Nujai nantu Tátainmaania akupin taarti tusa jintiamnamai.</VERS>
      <VERS vnumber="13">Tura Nuyá juna wainkiamjai. Ti Kajen Yajasma weneyasha, Entsaya Yajasma weneyasha tura Núnisan penké Kukaria Yajasma ántar Yúsnan etserniua nuna weneyasha puachia Núnin yajauch wakan menaint Jíiniarmai.</VERS>
      <VERS vnumber="14">Iwianch ainiak aents tujintiamun Túruiniak Ashí nunkanmaya akupniun irurarmai. Ti Tujincha-Yusai ni uunt tsawantri jeamtai mesetan najanatai tusar weriarmai.</VERS>
      <VERS vnumber="15">(Yamái Kristu "Aneara pujustarum, tawai. Nékachmanum kasa Núnisnak jeattajai. Kánutsuk tuke iwiarnar pujak ni entsatairin pénker Wáinia Nú shuar ti shiir átatui. Misuchu asa natsaarchattawai." Tu tawai.)</VERS>
      <VERS vnumber="16">Tura yajauch wakan uunt akupin ainian Armajetún nunkanam irurarmai. Israer-chichamnum nu nunka tu anaikiamuiti.</VERS>
      <VERS vnumber="17"> Nuyá suntar siatia nu, nasenam ukarmai. Túramtai nayaimpinmaya Yusa Uunt Jeenia ti kakaram chicham Yus akupin pujutainmaya chichaak "Mash uminkiai" timiai.</VERS>
      <VERS vnumber="18">Tura nuyanka peemsha, Chárpisha, ipiamtasha ajamai. Tura nunkasha ti kakaram úurkamai. Maa, aents Jú nunkanam Yámankamtaik pujuarmia Nuyá Júnis úurkamuka atsuwiti.</VERS>
      <VERS vnumber="19">Ti Uunt Péprusha menaint nakantramai. Ashí nunkanmaya péprusha saanakiarmai. Nuisha Yus ti kajerak Papirúnia pépruncha kajinmattsuk ni kajetairin Yapá umutaia aintsan aarmai.</VERS>
      <VERS vnumber="20">Entsá ajapén atentrasha tura murasha menkaramai.</VERS>
      <VERS vnumber="21">Núnisan nayaimpinmaya uunt kaya Núnisan micha Kákeramai. Ti uunt ainiak kintiarjai métek kijin armai. Shuarsha nujai ti Wáitiainiayatan áyatik Yúsan yajauch chicharkarmai.</VERS>
    </CHAPTER>
    <CHAPTER cnumber="17">
      <VERS vnumber="1"> Nuyá siati suntarnumia chikichik taruti turutmiai "Winitiá. Tsanirmatai nuwa ti Asutiátniun iniaktustatjame. Nu nuwa nayaantsanam uku eketui.</VERS>
      <VERS vnumber="2">Ashí ju nunkanmaya akupin niijiai tsanirmawaru ainiawai. Núnisan Ashí ju nunkanmaya shuar, nu nuwa tsanirmatniun tsankateam, nijiamanch umartinia aintsar niijiai ti yajauch Túrawar nampekarmai." Nuna taku Yusnumia kanaktinian nakumkamai.</VERS>
      <VERS vnumber="3">Nuya mesekranam kampuntin atsamunam jurukmiai. Tura nui Yajasma kapaakunam nuwa eketun wainkiamjai. Nu Yajasmanmasha Ashí Yúsan yajauch chichareamu aatramuyi. Muuke Siátitiat kachuri Tiásauyi.</VERS>
      <VERS vnumber="4">Nu nuwasha tarachin yamakai kapaakujaisha ti shiir iwiarmamar entsaruyi. Kurijiaisha, Shíirmach kayajaisha, ti shiir Sháukjaisha iwiarmamprauyi. Kurí pininkian Muíjmiainniasha tura Ashí ni tsanirmatairi Imiá yajauch armia nunasha piakun ajaamak takakauyi.</VERS>
      <VERS vnumber="5">Nijiainiumsha ni naaria aintsan Yúpichuch nekaachminia nu Júnis aarmauyi: UUNT PAPIRUNIA, Ashí Tsanirmauncha tura Ashí Ju Nunkanam Muíjmiainian Túrinia Nunasha Nukurinti.</VERS>
      <VERS vnumber="6">Nu nuwasha Yus-shuar Krístunun etserkar Máawarma ainia nuna numpen nampekuyi. Nuna Wáinkian ti Enentáimturmajai.</VERS>
      <VERS vnumber="7"> Túrunamtai nayaimpinmaya suntar Túrutmiai "Urukamtai Imiá Enentáimtam? Wats, Ashí nuwanun paant ujaktatjame. Núnisan yajasma ekenak Júana nunasha paant ujaktatjame. Muukesha Siátichukait tura kachurisha Tiáschak ainia.</VERS>
      <VERS vnumber="8">Nu yajasma Wáinkiam nuka yaunchu pujuwiti tura yamaikia jui pujachiat Amúamunam tuke Játsuk Nánkatkachu Wáanmaya Jíinkíttiawai. Shuar nuna Wáinkiar ni naari tuke iwiaaku pujutai papinium Yámankamtaiknumia anujtukchamua nuka nu yajasman ashamkartatui. Nu yajasma yaunchu Pujú yamaikia atsayat atak wantinkiattawai' turutmiai.</VERS>
      <VERS vnumber="9">`Nekas neka ainia nu juna Enentáimturarti: Siati muukenka siati Náintian nakumui. Nu nuwa nui eketui.</VERS>
      <VERS vnumber="10">Núnisan ni siati muuke siati akupniun nakumui. Kame senku akupniuka nankaamasaru ainiawai. Chikichik tuke akupniuiti tura Chíkichka tuke taatsui. Nii taasha Núkap tsawant akupkashtatui.</VERS>
      <VERS vnumber="11">Nuyá Ashí ukunmanka yaunchu amia Nú yajasma wantiniak nujai uchu akupin ajastatui. Túmaitiat Chíkich siati akupniujai iruram métek Enentáimpramniaiti. Tura nu yajasma yamaikia atsayat wantiniak akupak umik tuke emesnartinnium wétatui' turutmiai.</VERS>
      <VERS vnumber="12">`Tias kachuri Wáinkiám nuka tias akupin tuke akupeenatsna Núiti. Niisha nu yajasmajai métek penké ishichik tsawant akupin ajasartatui.</VERS>
      <VERS vnumber="13">Ju tias akupniusha métekrak Enentáimiainiak ni kakarmarin yajasman Súsartatui Nújaisha akupkat tusar.</VERS>
      <VERS vnumber="14"> Murikjaisha mesetan najanawartatui. Túrasha Murik nupetkartatui. Niisha uuntjai nankaamas Uunt asa tura Núnisan akupniujai nankaamas Akupin asa nupetmaktatui. Tura Niijiai írutraa nu, Yus Winia Atí tusa achikma ásar tura Niin tuke umirin ásar Niijiai nupetmakartatui.'</VERS>
      <VERS vnumber="15">Suntar tuke chichartak turutmiai `Tsanirmatai nuwa nayaantsanam uku eketu Wáinkiachumek. Nu nayaantsaka Ashí nunkanmaya Shuáran nakumeawai.</VERS>
      <VERS vnumber="16">Tura tias Káchuka yajasmanum Wáinkiam nu, tsanirmatai nuwan nakitrar ajapawar Misú ikiukiartatui. Ni Ayashíncha yuawartatui tura aesawartatui.</VERS>
      <VERS vnumber="17">Nu akupniu Enentáin Yuska ni wakeramurin apujsaiti. Nii timia nu umintsain akupniusha métekrak Enentáimprar ni kakarmarin takamtsuk yajasman Súsatniun Enentáimtikramai.</VERS>
      <VERS vnumber="18">Nuwa Wáinkiam nuka Ashí nunkanmaya akupniun akupeana nu pépruiti."</VERS>
    </CHAPTER>
    <CHAPTER cnumber="18">
      <VERS vnumber="1"> Nuyá nayaimpinmaya suntar Táarun wainkiamjai. Ti kakaram akupin asa nunkancha Tsáapin awajsamai.</VERS>
      <VERS vnumber="2">Tura ti kakantar chichaak timiai "Pai, Uunt Papirúnia penké meserai. Tura yamaikia íwianch matsamtaisha Ashí yajauch Wakaní pujutairisha ajasai. Muijmiai nanamtincha tura Ashí yajauch nanamtin ainia nusha nui pasunmainiawai.</VERS>
      <VERS vnumber="3">Nu péprunmaya shuar tuke tsanirmaua Núnisan Ashí nunkanmaya shuaran anampratniua Núnisan ni ti yajauch turamujai utsuurmai. Núnisan Ashí Jú nunkanmaya akupin Yúsan iniaisar niijiai tsanirmawarua ainis ainiawai. Tura shuarsha ni yajauch wararmajai ti Kuítrintin ajasaruiti." Tu timiai.</VERS>
      <VERS vnumber="4">Nuyá nayaimpinmaya ti kakantar chichaman antukmajai. "Wíi shuaraitrumna nuka Nú peprunmaya Jíinkitiarum. Túrachkurmeka ni tunaari jumamkirum ni Wáitsatniurincha pachiinkiattarme.</VERS>
      <VERS vnumber="5">Ni tunaarisha ti piak nayaimpiniam jeastatuk ajasai. Tuma asamtai Yus ni tunaarin kajinmatkichuiti.</VERS>
      <VERS vnumber="6">Ni Tunáa Túramujai métek akikiam ataksha nuna nankaamas métek patattsata. Ni yajauch Túramu nijiamchin Ashí aararma Núnisan nuna nankaamas ti Wáitsatin nijiamanch pachimpruram susata.</VERS>
      <VERS vnumber="7">Waantu Enentáimtumak yajauchin wararsama nujai métek ti Wáitkiastá yamaikia. Tunáan ti Túriniaitiat ni Enentáinkia Enentáimias "Uunt Akupniuitjai. Wajechu asan penké Wáitsashtiniaitjai" tu Enentáimtumawai.</VERS>
      <VERS vnumber="8">Tuma asamtai ti Wárik chikichik tsawantai ni Wáitsatniuri tarittiawai. Jákatniusha ti Wáitsatniusha tura tsukasha Tarí Ashí jijiai ekeemankattawai. Uunt Yus Ashí Tujincha nu kajerkamu asa nujai Asutniáttawai." Tu timiai.</VERS>
      <VERS vnumber="9"> Ashí nunkanmaya akupin niijiai tsanirmawaru ainia nu Ashí yajauchin niijiai wararsaru ásar nu pepru esaak Múkuint ajakui eararmai.</VERS>
      <VERS vnumber="10">Ti esaak Wáitiakui nui pachiinkiar Wáitsatniun ashamainiak arant wajasar tiartatui "Maa, Papirúnia ti uunt pépruitiat nekas Wáitnenmai ajawai. Imiá Wárik ni Wáitsatniuri tarini."</VERS>
      <VERS vnumber="11">Núnisan Ashí nunkanam Súrin ainia nusha nu péprun ti kuntuts Enentáimturar earartatui. Ni surutain itiamun yaki sumarkat?</VERS>
      <VERS vnumber="12">Kame juna itiaru ainiawai: kurincha, Kuítniasha, kaya Shíirmachincha, ti shiir Sháuknasha, ti pénker tarachniasha, akupin entsatai shiirmachin yamakaincha kapaaniuncha, sétancha, itiaru ainiawai. Núnisan Ashí kunkuin numincha, ti shiir awara najanamuncha, ti Shíiram numincha, Yankú jiruncha, penké jiruncha, Mármur kayancha itiaru ainiawai.</VERS>
      <VERS vnumber="13">Núnisan ishpinnasha, Nusháa kunkuinniasha, mira kunkuinniasha, umutaincha, asuitincha, trikiu nerencha, tura trikiu ti pénker nekenmancha itiaru ainiawai. Núnisan aintstai tankuncha, murikniasha, kawaincha ni Kárurijiai, tura Nú arantka Shuárnasha suruktinian itiaru ainiawai.</VERS>
      <VERS vnumber="14">Tura nu péprun tiarmai "Numí neren ti wakeruk Súmauya nu yamaikia nui atsawai. Ashí ni Kuítrisha tura Ashí ni pénkerisha tuke penké amuukayi." Tu tiarmai.</VERS>
      <VERS vnumber="15">Ashí nuna Súrin armia nu, nuna surukar Kuítrintin ajasaru ásar, ti Wáitsamun ashamkar arant wajasar earartatui.</VERS>
      <VERS vnumber="16">Túrawar tiartatui "Maa, uunt pépruitiat ti Wáitnenmai ajakai. Nuwa ti penker iwiarmampra ainis Nuyá shuar akuptai tarachin yamakaijiai kapaaku entsarmai. Kurijiaisha kaya ti Shíirmachijiaisha tura ti penker Sháukjaisha ti shiir iwiarmampraruyi.</VERS>
      <VERS vnumber="17">Ti Wárik Ashí ju kuit amukaiti." Tu tiarmai. Ashí uunt Kanú Kapitiántrisha, Ashí nayaantsanam katiinia nusha, Ashí Kanú Wiánniusha, tura Ashí Kanú nérennurisha árantak wajasarmai.</VERS>
      <VERS vnumber="18">Tura pepru esaak Múkuint ajan Wáinkiar ti kakantar uutainiak tiarmai "Timiá shiir pepru atsuwiti."</VERS>
      <VERS vnumber="19">Tiar ti kuntuts pujuiniak awatmamar kakantar uutainiak tiarmai "Maa, ti uunt pépruitiat ti Wáitnenmai ajakai. Ashí uunt kanu nérentin nayaantsanam niijiai takasar Kuítrintin ajasarmai. Tura ti Wárik mash emesnarai." Tu tiarmai.</VERS>
      <VERS vnumber="20">Antsu nayaimpiniam pujarumna nu, Ashí Yus akatramutirmesha, Ashí Yusna etserniutirmesha, tura Ashí Yus-shuar árumna nu ni Wáitsamujai warastarum. Nu Wáitsamujai atumin yajauch awajtamsamarmena nuna yapajtiurmakurme.</VERS>
      <VERS vnumber="21">Nuyá ti kakaram nayaimpinmaya suntar ti uunt neketai kayan Jukí nayaantsanam ajun timiai "Júnisan uunt pepru Papirúnia emesnar atakka wainniakchatin tuke menkakattawai.</VERS>
      <VERS vnumber="22">Tura atakka jantsemma pinkiuisha tampursha shakapsha antunkashtatui. Nu arantcha nuinkia shuar penké takakmaschartatui. Túramtai nekeamusha antunkashtatui. Ashí mitia átatui.</VERS>
      <VERS vnumber="23">Shiripkincha ekeemakchartatui. Nuatma nampersha antunkashtatui. Nuikkia ni shuari Súrin arma nu Ashí nunkanam nankaamantu armai. Tura Ashí nunkanmaya shuaran waweatniua aintsan Níiya Núnis ajasarat tusa anankawarmai. Túrasha Núnisan ti kakarmaitiat ju mash Túrunayi." Tu timiai.</VERS>
      <VERS vnumber="24">Kame ni akupkamujai pénker shuar ti mantamnawaru asamtai nu péprunam Ashí yaunchu Yusna etserniu numpesha, Ashí Yus-shuara numpesha tura pénker shuar Ashí nunkanam maamu ainia nuna numpesha nui paant Wáinkiamniaiti.</VERS>
    </CHAPTER>
    <CHAPTER cnumber="19">
      <VERS vnumber="1"> Nuyá nayaimpinmaya ti Untsurí aents kakantar untsumainian antukmajai. "Ju ti shiir Enentáimtumainti. Yuska uwempratniuncha, nekas shiir átinniasha, nankaamaku átinniasha, tura Ashí kakarmancha nekas nérenniuiti.</VERS>
      <VERS vnumber="2">Niisha aya nekas pénker Túratniua nuna Túrin asa ti nukap tsanirmaun Ashí shuaran tsanirijiai utsuun ti Asutiáyi. Niin ti Wáitkias Ashí ni shuari Máawarman Yapájmiátkaiti" tiarmai.</VERS>
      <VERS vnumber="3">Ataksha kakantar untsumainiak tiarmai: "Ti shiiraiti. Nii Wáitsatin ji esaak tuke kajintsuk Múkuint ajawai." Tu tiarmai.</VERS>
      <VERS vnumber="4">Tuíniakui paintikuatru uunta nu tura kuatru tankusha Nunká piniakumawar akupin pujutainium Yus pujana nuna shiir awajsarmai. Túrawar "Imiá nekasaiti. Ti shiir Túriniaitme" tiarmai.</VERS>
      <VERS vnumber="5"> Akupin pujutainmaya Chícham Jíinkimiai. "Yusna takarniutirmesha tura ni umirniutirmesha, uuntaitkiurmesha úchitkiurmesha Kapitiánitkiurmesha péejchachitkiurmesha, ii Yusri tuke shiir awajsatarum." Tu timiai.</VERS>
      <VERS vnumber="6">Nuyá ti Untsurí aents chichainiak kanusa uuntri nujankrak téter Ajá Núnisan antukmajai. Ti kakaram ipiamta Núnis amai. "Tí Shíiraiti, tiarmai. Ii Uuntri Yus Ashí tujincha asa Ashí akupkatniun nankaamayi.</VERS>
      <VERS vnumber="7">Tuma asamtai shiir Enentáimsartai. Murikiu anajmarmari shiir iwiarnarmatai ni nuatnaikiatin tsawantri jeayi. Tuma asamtai ti shiir warasar nincha shiir awajsatai.</VERS>
      <VERS vnumber="8">Murikiu anajmarmarinkia iwiarnarti tusa ti shiir Pushí sunasmai. Nusha yamaram Máatrachu asa ti Pújuiti." Tu tiarmai. Nu Pushí Yus-shuar pénker Túramun nakumeawai.</VERS>
      <VERS vnumber="9">Nuyá nayaimpinmaya suntar turutmiai "Ju aatrarta: "Murik nuatma Námpernam ipiaamu ainia nuka ti shiir warasarti." Tu Aartá, turutmiai. Juka Yus timia asa Imiá nekasaiti."</VERS>
      <VERS vnumber="10">Takui nu suntaran shiir awajsataj tusan tikishmatramjai. Túramtai turutmiai "Penke ainkiaip. Wisha Yusa Yáintrintjai ámijiai métek tura yatsumjai métek Kristu nekas chichamen tuke umirin ainia nu. Yúsak shiir awajsatniuiti." Tu turutmiai. Kame Kristu Imiá nekas timia nuna Ashí Yúsnan etserainia Nú shuar paant awajkartin ainiawai.</VERS>
      <VERS vnumber="11"> Nuyá nayaimp uranniun wainkiamjai. Nui kaway puju wantinkiamai. Nu kawaynium ekeema nuna naari Ti Penker Umin tutaiyi. Núnisan Ti Nekas Turin tutaiyi. Ti penker Akupin asa aya nekas pénker Túrak mesetan najanaiti.</VERS>
      <VERS vnumber="12">
      </VERS>
      <VERS vnumber="13">Ni jiisha jijiai métek Keeármai. Múuknumsha akuptai tawaspan Untsurí etsenkrakuyi. Nui ni naari Yus Chicham aarmauyi. Túrasha tana nuna Ninki takamtsuk nekaamai. Numpajai enkerman entsaruyi.</VERS>
      <VERS vnumber="14">Ti Untsurí nayaimpinmaya suntar mesetnum weena aintsar kawainium ekemkar ti shiir Pújun entsaru Niin nemariarmai.</VERS>
      <VERS vnumber="15">Nu suntara Uuntri weneeya, Ashí nunkanmaya yajauch shuaran Máatin, Puniá mai ere tsakatskatin Jíinmiai. Tura jirujai Asutiátniua aintsan ti kakaram akupkattawai. Túrak Ashí Tujincha Yusa kajetairi ti kakarma nujai Shuáran Asutiáttawai. Uwa nekenkar ijiuratniua aitkiasan Wáitkiasartatui.</VERS>
      <VERS vnumber="16">Ni pushirincha makuincha ni naari aarmauyi: Ashí Akupniun Akupin tura Ashí Uunta Uuntri.</VERS>
      <VERS vnumber="17">Nuyá Tsawái-nantunam suntaran eketun wainkiamjai. Nusha nayaimpiniam nanamtin nanamainian kakantar untsuak timiai "Yusa uunt namperin Yurumáitiarum.</VERS>
      <VERS vnumber="18">Akupniu namankésha Yuítiarum. Suntara Kapitántri namankésha, kakaram suntara namankésha, kaway namankésha tura eketainia nuna namankésha, kame Ashí shuara namankésha nankaamantu ainia Núnasha tura penké shuar ainia Núnasha Yuítiarum." Tu untsukmai.</VERS>
      <VERS vnumber="19">Tura Nuyá Entsaya Yajasmancha tura Jú nunkanam akupin ainia nunasha Ashí ni suntarijiai wainkiamjai. Niisha kawainium eketka nujai tura nuna suntarijiai mesetan najanatai tusar iruntrarmai.</VERS>
      <VERS vnumber="20">Tura nu mesetnum Yajasmasha tura Kukaria Yajasmasha, penké ántar Yúsnan etserniua nu, mai achinkiarmai. Nuikkia Entsaya Yajasma ni kakarmarin Súam nu Kukaria Yajasmaka aents tujintiamun ti turak Shuáran anankawarmai. Túramtai nu shuar Entsaya Yajasma Náarin apujmamsar ni nakumkamurin shiir awajsarmai. Tuma asamtai Entsaya Yajasmancha tura Kukaria Yajasmancha íwiakuk asuprijiai ti kea nu ji-antumiannum Apeáwarmai.</VERS>
      <VERS vnumber="21">Chíkichka kawainium eketkanumia Puniá tsakatskatin weneya jiinmia nujai mantamnawarmai. Túramtai nanamtin ni ayashin yuawar ejemakarmai.</VERS>
    </CHAPTER>
    <CHAPTER cnumber="20">
      <VERS vnumber="1"> Nuyá nayaimpinmaya suntar Táarun wainkiamjai. Nusha Nánkatkachu waa yawirin tura jinkiatai jirun kampurman takakuyi.</VERS>
      <VERS vnumber="2">Nu suntarsha Ti Kajen Yajasman jiru kampurmajai jinkiamai. Nu Yajasma iwianchi Kapitiántri Satanas tutainti. Yáunchuya-napiti niisha. Tura nu iwianchin Jinkiá mir Uwí pujusat tusa</VERS>
      <VERS vnumber="3">Nánkatkachu waanam epenmiai. Tura waiti uraichminian anujtukmai. Mir Uwí nankaamatsain Ashí nunkanmaya shuaran anankawarain tusa Túramai. Antsu mir Uwí nankaamasmatai ishichik tsawant ankant akupnaktiniaiti.</VERS>
      <VERS vnumber="4">
      </VERS>
      <VERS vnumber="5">Nuyá akupin pujutainium pujuinian wainkiamjai. Tura shuara Túramurin iirsarat tusa kakaram sunasarmai. Tura Núnisan muuke tsupirka maamu wakanincha wainkiamjai. Nusha Yusa chichamen etserainiak tura Kristu chichamencha etserin ásar maamu armai. Niisha Entsaya Yajasmancha ni nakumkamurincha tikishmatracharu armai. Núnisan Náarincha nijiainiumsha tura uwejnumsha anujmampracharu armai. Nu shuar ataksha nantakiar emka nantaktin tsawantnum pachiinkiarmai. Túmainiak Krístujai métek mir Uwí akupeamun wainkiamjai. Antsu Chíkich Jákaruka mir Uwí nankaamatsain nantakcharmai.</VERS>
      <VERS vnumber="6">Antsu emka nantaktin tsawantnum pachiinkiarua Nú shuar, ti penker aimak, ti shiir warasmin ainiawai. Nu shuarka Jimiará Jákatniunam pachiintsuk Yusna tuke takarin tura Núnisan Krístunu tuke takarin ártatui. Tura Krístujai métek mir Uwí akupkartatui.</VERS>
      <VERS vnumber="7">Tura mir Uwí nankaamasmatai uunt iwianch urani akupnaktatui.</VERS>
      <VERS vnumber="8">Túram Ashí nunkanmaya Shuáran anankawartaj tusa Jíinkittiawai. Kuk nunkanmasha tura Makuk nunkanmasha Ashí pujuinia nuna anankawartatui. Tura mesetan najanataj tusa ni suntarin nekapmarchamnia ti Untsurí irurtatui.</VERS>
      <VERS vnumber="9">Tura Ashí nunkan enetak Yus-shuar matsamtaincha tura Yus ti aneamu pépruncha mash énkekarmai. Túramtai Yus nayaimpinmaya jinia akuptuk mash aesawarmai.</VERS>
      <VERS vnumber="10">Tura iwianchi Kapitiántri, niin anankawarmia nu, asuprijiai Keá ji-antumiannum Apenámai. Nu yaunchusha Entsaya Yajasmasha tura Kukaria Yajasmasha, penké ántar yusnan etserniua nu, nui Apenáwarmai. Nuisha tsawaisha Káshisha iniannatsuk ti Wáitsartatui.</VERS>
      <VERS vnumber="11"> Nuyá akupin pujutain uuntan tura ti Pújun wainkiamjai. Tura nui pujancha wainkiamjai. Niisha ti kakaram asamtai nunkasha nayaimpisha aya menkarar tuke Atsúarmai.</VERS>
      <VERS vnumber="12">
      </VERS>
      <VERS vnumber="13">Tura Túrunatsain nayaantsanam Jákarua nusha Jíinkiarmai. Núnisan iwiarsamunam jaka pujuinia nusha Jíinkiarmai. Tura Jákaruncha, nankaamantu arma nunasha tura penké shuar arma nunasha, Ashí wainkiamjai. Tura Yusai naka wajaarmai. Nuyá Ashí shuar Túramu aakma Papí urantrarmai. Tura nu papinium aarma nujai métek Ashí ni turamuri paant nékaneakui Súmamtiknawarmai. Tura Chíkich papisha tuke iwiaaku pujustin Papí urankamai.</VERS>
      <VERS vnumber="14">Nuyá Jákatin amuukati tusa ji-antumiannum Apenámai. Nu ji-antumiannum wétin Jimiará Jákatin Tútainti.</VERS>
      <VERS vnumber="15">Tura Ashí shuar ni naari tuke iwiaaku pujustin papinium Atsúarma nusha nui Apenáwarmai.</VERS>
    </CHAPTER>
    <CHAPTER cnumber="21">
      <VERS vnumber="1"> Nuyá nayaimpisha tura nunkasha menkaramtai nayaim yamarman tura Yamá nunkancha wainkiamjai. Tura nayaantsasha atsumai.</VERS>
      <VERS vnumber="2">Wi, Juan, ti shiir péprun, Yusnumia yamaram Jerusarénkan nayaimpinmaya Táarun, wainkiamjai. Anajmarma ni aishrin inkiuntaj tusa ti shiir iwiarmampra aintsan ti penker iwiaramuyi.</VERS>
      <VERS vnumber="3">Nayaimpinmaya ti kakantar chichaamun antukmajai. "Iisiá, Yus yamaikia aentsjai pujawai. Tuke niijiai pujakui Ashí ni shuari ártatui. Tura niijiai tuke pujak nekas tuke ni Yusri átatui.</VERS>
      <VERS vnumber="4">Yus ni neajkin ujujturartatui. Tura nuik amia nuka Ashí amuukarmatai Jákatniusha, uuttincha, Wáitsatniusha, tura najaimiatniusha atsuttawai."</VERS>
      <VERS vnumber="5">Tura akupin pujutainium ekema nu "Iistá, Wi Ashí penké yamarman Nájanjai" timiai. Nuyá nu arantcha turutmiai "Juka Imiá nekas asamtai Aartá. Nekas Enentáimtustiniaiti."</VERS>
      <VERS vnumber="6">Ataksha turutmiai "Yamaikia mash uminkiayi. Wiitjai. Yámankamtaiknumia Amúanmasha tuke pujuwitjai. Wisha A rétranmaya Y rétranam Ashí retra aintsaitjai. Ashí kitiama Núnaka tuke iwiaaku pujutai entsan penké Kuítchajai aartatjai.</VERS>
      <VERS vnumber="7">Nupetmakunka Ashí yamarma juna mash susattajai. Wisha ni Yusri átatjai. Núnisan niisha winia uchir átatui.</VERS>
      <VERS vnumber="8">Antsu Sápijkia, Yúsan Enentáimtichusha, yajauchin Máatrasha, mankartincha, tsanirmatan pujurniusha, wawekratniusha, ántar-yusan tikishmatniusha, tura Ashí Wáitrincha asuprijiai Keá ji-antumiannum Apenáwartatui. Nuka Jimiará Jákatin Tútainti."</VERS>
      <VERS vnumber="9"> Nuyá siati suntar pinin Amúamunam Wáitkiastinjai piakun takakua Nuyá chikichik taruti Túrutmiai "Winitiá. Murikiu anajmarmarin iniaktustatjame."</VERS>
      <VERS vnumber="10">Taku mesekranam naint Yakí juruki Yusnumia ti shiir Jerusarén pepru nayaimpinmaya Táarun iniaktursamai.</VERS>
      <VERS vnumber="11">Nu péprusha Yusa wincharijiai Tsáapniniuyi. Nu Tsáapnincha kaya ti Shíirmachia Núnis jaspi kaya Nuní saar asa ti Tsáapniniuyi.</VERS>
      <VERS vnumber="12">Pepru yantamesha ti Yakí pénkramuyi tura Wáitiri tuse amai. Tura nu Wáitinium suntar wajatiarmai. Nu Wáitinmasha Israer-shuara uuntri tuse armia nuna naari aarmauyi.</VERS>
      <VERS vnumber="13">Nantu Tátainmaani menaintiu waiti amai. Nantu akatainmaanisha menaintiu waiti amai. Nunkaanisha menaintiu waiti amai. Arakaanisha menaintiu waiti amai.</VERS>
      <VERS vnumber="14">Ti uunt kaya tuse apujsamu armai. Tura nui ekenir pénkramuyi. Nu tuse kayanam Murikiu akatramuri tuse armia nuna naari aarmauyi.</VERS>
      <VERS vnumber="15">Suntar wijiai chichaua nu, nekapmatain kurin takakuyi. Nujai pépruncha, Wáitirincha, tura pénkramurincha nekapmartiniuyi.</VERS>
      <VERS vnumber="16">Pepru esantisha wankantisha yakirisha mash métekrak armai. Suntarsha péprun nekapmataijiai nekapmaram esantisha wankantisha tura Núnisan jeamkamu yakirisha Jimiará mir Jimiará siantu (2.200) Kirúmitru amai.</VERS>
      <VERS vnumber="17">Nuyá pénkrincha nekapmarmai. Suntar aents nekapmataijiai nekapmaram sesentikuatru (64) mitru amai.</VERS>
      <VERS vnumber="18">Nu pénkramusha jaspi kayajai najanamuyi. Péprusha aya Kúrikiyi. Nu kuri ti penker Sáarauyi.</VERS>
      <VERS vnumber="19">Pen apujtukma kayasha ti shiir kaya ainia nujai najanamu asa ti shiir iwiaramuyi. Emka nu jaspi Káyauyi. Jímiara nusha sapiru Káyauyi. Menaintiua nusha ákata Káyauyi. Kuatrua nusha Ismirártauyi.</VERS>
      <VERS vnumber="20">Senkua nusha únise Káyauyi. Saisa nusha kurnarinia Káyauyi. Siatia nusha krisuritiu Káyauyi. Uchua nusha periru Káyauyi. Nuiwia nusha tupasiu Káyauyi. Tiasa nusha krisuprasa Káyauyi. Auntsea nusha jasentu Káyauyi. Tusea nusha Amatísta Káyauyi. Ti kayaim apujsamu asamtai ti Shíirmachiiyi.</VERS>
      <VERS vnumber="21">Pepru Wáitiri tuse ainia nu, ti shiir nayaantsanmaya shaukjai chikichik najanamu armai. Pepru jintisha aya Kúrikiiyi. Nu kuri ti penker Sáarauyi.</VERS>
      <VERS vnumber="22">Yusa Uunt Jeencha wainkiachmajai. Antsu nu peprunam Uunt Yus Ashí tujincha nu tura Núnisan Muriksha nu péprun Pímiutkui takamtsuk Níiniuyi.</VERS>
      <VERS vnumber="23">Nu péprunmasha Tsawaí-nantusha Kashí-nantusha atsumchamai. Antsu Yusa winchari Tsáapin awajmiai. Núnisan Muriksha Tsáapin awajmiai.</VERS>
      <VERS vnumber="24">Nu Tsáapnijiaisha Ashí nunkanmaya shuar wekasartatui. Tura Ashí nunkanam akupin ainia nusha nui yujainiak ni pénkerijiai nuna shiir awajtuiniawai.</VERS>
      <VERS vnumber="25">Tura kashi Atsá asamtai tuke tsawaiti. Tuma asamtai Wáitiri tuke epenchamu ártatui.</VERS>
      <VERS vnumber="26">Tura Ashí nunkanam pénker ana nuna nui itiaartatui.</VERS>
      <VERS vnumber="27">Tura yajauchikia penké wayashatatui. Muíjmiainian Túrincha tura anankartincha penké wayachartatui. Antsu áyatik shuar tuke iwiaaku pujutai papinium naari aarma ainia nuke wayawartatui. Nu papincha Murik takakui.</VERS>
    </CHAPTER>
    <CHAPTER cnumber="22">
      <VERS vnumber="1"> Nuyá suntar tuke iwiaaku pujutai entsan ti Sáaran iniaktursamai. Nusha uunt akupin pujutainmaya ti saawi jiinmiai. Nu pujutaisha Yusna tura Muriknauyi.</VERS>
      <VERS vnumber="2">Pepru jintincha tura Entsá mai paen tuke iwiaaku pujutai numi wajamai. Nusha Ashí tuse nantutin neremai. Ni nukesha Ashí nunkanmaya shuar Tsuámatainti.</VERS>
      <VERS vnumber="3">
      </VERS>
      <VERS vnumber="4">Ashí yajauchia nuka atsuttawai. Uunt akupin pujutai, Yúsnasha Murikniasha, nuin aa asamtai ni shuari ti paant wainiainiak tikishmatrartatui. Tura nijiaincha ni naari anujmamkartatui.</VERS>
      <VERS vnumber="5">Tura Káshisha atsuttawai. Nui pujuinia nuka shiripkincha etsancha atsumchartatui. Uunt Yúsak tuke Tsáapin awajtiatui. Tura ni shuari tuke iniannatsuk akupkartatui.</VERS>
      <VERS vnumber="6"> Nuyá suntar turutmiai "Ju chicham ti nekas asa nekas Enentáimtusminiaiti. Uunt Yus yaunchu Níiniun etserniun ni chichamen Enentáimtikramia Núnisan yamaikia ni suntarin akuptuk Wárik Túrunatta nuna Ashí ni shuarin ujakuiti."</VERS>
      <VERS vnumber="7">"Ti Wárik winittiajai" tawai Murikkia. Shuar ju papinium Yusa Chichame aarman umirna nuka shiir warasminiaiti.</VERS>
      <VERS vnumber="8">Wi, Juan, juna mash iisan mash antukmajai. Tura mash iisan antukan nayaimpinmaya suntar iniaktursama nuna shiir awajsataj tusan tikishmatramjai.</VERS>
      <VERS vnumber="9">Túram turutmiai "Penke ainkiaip. Wisha Yusa Yáintrintjai ámijiai métek tura yatsumijiai métek. Yúsnan etserin ásar tura ju papinium aarma nuna umirainiak Yusa Yáintri ainiawai niisha. Yúsak shiir awajsatniuiti."</VERS>
      <VERS vnumber="10">Nuyá ataksha turutmiai "Ju Papínium aarma Yusna asamtai úukam ikiusaip. Ashí Túrunatin tsawant ishichik ajatesai.</VERS>
      <VERS vnumber="11">Nu jeatsainkia yajauch shuarka tuke yajauch Túruki Wetí. Núnisan Muíjmiainian Túraka tuke Túruki Wetí. Antsu pénkeran Túraka pénkeran Túruki Wetí. Núnisan esetar Enentáimniusha tuke esetar Yusjai wekasati."</VERS>
      <VERS vnumber="12">Muriksha tawai "Eta, ti Wárik winittiajai. Túran ti Shíirmachin Ashí pénker Túramujai métek Súsatniua nuna takukin winittiajai.</VERS>
      <VERS vnumber="13">Wiitjai. Yámankamtaiknumia Amúanmasha tuke pujuwitjai. Wisha A rétranmaya Y rétranam Ashí retra aintsaitjai." Tu tawai.</VERS>
      <VERS vnumber="14">Ni pushiri pénker nijiamatniua Núnisan pénker Túrinia Nú shuar shiir warasminiaiti. Nu shuar nu pepru Wáitirincha wayamniaiti. Túrar tuke iwiaaku pujutai numinmaya yuamniaiti.</VERS>
      <VERS vnumber="15">Tura antsu Yúsan Enentáimtachuka, wawekratniuka, tsanirmatan pujurainia nuka, mankartinkia, ántar-yus tikishmatniuka, tura Ashí shuar Wáitian wararainiak tuke Túrin ainia nuka aa matsatainiak penké wayachmin ainiawai.</VERS>
      <VERS vnumber="16">"Wi, Jesus, Ashí Yus-shuaran ujakarat tusan winia suntarun akupkajai. Wikia Tawit Weeaitjai. Túrasha Tawitia Uuntrintjai. Wikia ti Tsáapin yaa, Yánkuamia aintsanketjai." Tu tawai.</VERS>
      <VERS vnumber="17">Yusa Shiir Wakanisha tura Murik anajmarmasha "Winitiarum" tuiniawai. Tura juna ántana nusha "Winitiarum" Tití. Tura Ashí kitiama nuka Winití. Wakerakka tuke iwiaaku pujutai entsan penké Kuítchajai Umartí.</VERS>
      <VERS vnumber="18">Ashí shuar ju papinium Yus-Chicham aarma nuna antukarun juna ujaajai: Shuar jui aarman chikichan pataakka Yus niin ti Wáitsatin jui aarma nuna patattsattawai.</VERS>
      <VERS vnumber="19">Núnisan shuar jui aarman emeneakuinkia Yus ni naarin iwiaaku pujutai papiniumia japirattawai. Tura ti shiir péprunam wayatniun suritkiattawai. Nu péprusha tura nu papisha jui paant ujakma ainiawai.</VERS>
      <VERS vnumber="20"> Jú Papí aantratniun ujakua nu tawai "Eta, ti wari winittiajai." Pai, Núnisan Atí. Wari Winitiá, Uunt Jesusá.</VERS>
      <VERS vnumber="21">Ii Uuntri Jesukrístu atumniasha shiir yainmakarti. Nuke Atí.</VERS>
    </CHAPTER>
  </BIBLEBOOK>
</XMLBIBLE>