<?xml version="1.0" encoding="utf-8" standalone="yes"?>
<!--http://zefania.blogspot.de/2012/03/zefania-xml-modul-validator.html-->
<!--http://zefania.blogspot.de-->
<!--Nice Viewer for this file are found here-->
<!--http://www.theword.gr-->
<!--http://www.songbeamer.de-->
<!--http://www.mybible.de-->
<!--Visit the online documentation for Zefania XML Markup-->
<!--http://bgfdb.de/zefaniaxml/bml/-->
<XMLBIBLE xmlns:p1="http://www.w3.org/2001/XMLSchema-instance" version="3.0.0.9.1" p1:noNamespaceSchemaLocation="zef2005.xsd" biblename="Kurdish New Testament" type="x-bible" status="v" revision="0">
  <INFORMATION>
    <title>Kurdish New Testament</title>
    <creator>Mod2Zef (8)</creator>
    <subject />
    <description>Bible in Sorani Kurdish language</description>
    <publisher />
    <contributors />
    <date>2015-08-16</date>
    <type />
    <format>Zefania XML Bible Markup Language</format>
    <identifier>SORA</identifier>
    <source />
    <language>CKB</language>
    <coverage>provide the bible to the nations of the world</coverage>
    <rights>God</rights>
  </INFORMATION>
  <BIBLEBOOK bnumber="40" bname="Matthew" bsname="Mat">
    <CHAPTER cnumber="1">
      <VERS vnumber="1">
          ڕه‌چه‌ڵه‌كی عیسای مه‌سیح، كوڕی داود، كوڕی ئیبراهیم:  </VERS>
      <VERS vnumber="2">
          ئیبراهیم باوكی ئیسحاق بوو،  ئیسحاق باوكی یاقوب بوو،یاقوب باوكی یه‌هودا و برایانی بوو،</VERS>
      <VERS vnumber="3">یه‌هودا باوكی پێرێز و زێره‌ح بوو له‌ تامار،پێرێز باوكی حه‌سرون بوو،حه‌سرون باوكی ڕام بوو،</VERS>
      <VERS vnumber="4">ڕام باوكی عه‌میناداب بوو،عه‌میناداب باوكی نه‌حشۆن بوو،نه‌حشۆن باوكی سه‌لمۆن بوو،</VERS>
      <VERS vnumber="5">سه‌لمۆن باوكی بۆعه‌ز بوو له‌ ڕاحاب،بۆعه‌ز باوكی عوبێد بوو له‌ ڕاووس،عوبێد باوكی یه‌سا بوو،</VERS>
      <VERS vnumber="6">یه‌سا باوكی داودی پاشا بوو.  داود باوكی سلێمان بوو له‌و ژنه‌ی هی ئوریا بوو،</VERS>
      <VERS vnumber="7">سلێمان باوكی ڕه‌حه‌به‌عام بوو،ڕه‌حه‌به‌عام باوكی ئه‌بیا بوو،ئه‌بیا باوكی ئاسا بوو،</VERS>
      <VERS vnumber="8">ئاسا باوكی یه‌هۆشافات بوو،یه‌هۆشافات باوكی یه‌هۆرام بوو،یه‌هۆرام باوكی عوزیا بوو،</VERS>
      <VERS vnumber="9">عوزیا باوكی یۆتام بوو،یۆتام باوكی ئاحاز بوو،ئاحاز باوكی حه‌زقیا بوو،</VERS>
      <VERS vnumber="10">حه‌زقیا باوكی مه‌نه‌سا بوو،مه‌نه‌سا باوكی ئامۆن بوو،ئامۆن باوكی یۆشیا بوو،</VERS>
      <VERS vnumber="11">یۆشیا باوكی یه‌هۆیاكین و برایانی بوو، له‌ كاتی ڕاپێچانه‌كه‌دا بۆ بابل. </VERS>
      <VERS vnumber="12">
          دوای ڕاپێچانه‌كه‌ بۆ بابل،  یه‌هۆیاكین باوكی شالتئیل بوو،شالتئیل باوكی زروبابل بوو،</VERS>
      <VERS vnumber="13">زروبابل باوكی ئه‌بیوود بوو،ئه‌بیوود باوكی ئه‌لیاقیم بوو،ئه‌لیاقیم باوكی ئازور بوو،</VERS>
      <VERS vnumber="14">ئازور باوكی چادۆق بوو،چادۆق باوكی ئه‌كیم بوو،ئه‌كیم باوكی ئه‌لیود بوو،</VERS>
      <VERS vnumber="15">ئه‌لیود باوكی ئێلیعازه‌ر بوو،ئێلیعازه‌ر باوكی مه‌ته‌ن بوو،مه‌ته‌ن باوكی یاقوب بوو،</VERS>
      <VERS vnumber="16">یاقوب باوكی یوسفی مێردی مریه‌م بوو، ئه‌وه‌ی عیسای لێ‌بوو، كه‌ به‌ مه‌سیح ناوده‌بردرێت. </VERS>
      <VERS vnumber="17">
          ئاوا هه‌موو نه‌وه‌كان له‌ ئیبراهیمه‌‌وه‌ تا داود چوارده‌ نه‌وه‌ن، له‌ داوده‌وه‌ تاكو ڕاپێچانه‌كه‌ بۆ بابل چوارده‌ نه‌وه‌ن، له‌ ڕاپێچانه‌كه‌شه‌وه‌ بۆ بابل تا مه‌سیح چوارده‌ نه‌وه‌ن.  </VERS>
      <VERS vnumber="18">
          به‌ڵام له‌دایكبوونی عیسای مه‌سیح به‌م شێوه‌یه‌ بوو: كاتێ مریه‌می دایكی له‌ یوسف ماره‌بڕاو بوو، پێش ئه‌وه‌ی له‌گه‌ڵی جووت‌بێت بینرا كه‌ سكی هه‌یه‌ به‌ ڕۆحی پیرۆز.</VERS>
      <VERS vnumber="19">یوسفی مێردی كه‌ پیاوچاك بوو، نه‌یویست ئابڕووی ببات، بڕیاری دا به‌ نهێنی ده‌ستی لێ هه‌ڵبگرێت.  </VERS>
      <VERS vnumber="20">
          كاتێ بیری له‌م شتانه‌ ده‌كرده‌وه‌، فریشته‌یه‌كی خوداوه‌ند هاته‌ خه‌ونی و پێی‌ووت: (یوسفی كوڕی داود، مه‌ترسه‌ مریه‌م بهێنیت، چونكه‌ ئه‌وه‌ی ئه‌و سكی پێی هه‌یه‌ له‌ ڕۆحی پیرۆزه‌وه‌یه‌.</VERS>
      <VERS vnumber="21">كوڕێكی ده‌بێت ناوی ده‌نێیت عیسا، چونكه‌ گه‌له‌كه‌ی له‌ گوناهه‌كانیان ڕزگار ده‌كات.)  </VERS>
      <VERS vnumber="22">
          ئه‌مانه‌ هه‌مووی ڕووی‌دا، تا ئه‌وه‌ی خوداوه‌ند به‌هۆی پێغه‌مبه‌ره‌كه‌ فه‌رموویه‌تی بێته‌ دی:</VERS>
      <VERS vnumber="23">{ئه‌وه‌تا پاكیزه‌یه‌ك سكی ده‌بێت و كوڕێكی ده‌بێت، ناوی لێ ده‌نێن ئیمانوێل.} واتا: خودا له‌گه‌ڵمانه‌.  </VERS>
      <VERS vnumber="24">
          كاتێ یوسف له‌ خه‌و هه‌ڵستا، ئه‌وه‌ی فریشته‌كه‌ی خوداوه‌ند فه‌رمانی پێ‌دابوو ئه‌نجامی دا و ژنه‌كه‌ی گواسته‌وه‌.</VERS>
      <VERS vnumber="25">به‌ڵام تا كوڕه‌كه‌ی نه‌بوو له‌گه‌ڵی جووت نه‌بوو، ئینجا ناوی لێنا عیسا.  </VERS>
    </CHAPTER>
    <CHAPTER cnumber="2">
      <VERS vnumber="1">
          دوای له‌دایكبوونی عیسا له‌ بێت‌له‌حمی یه‌هودیا، له‌ سه‌رده‌می شا هێرۆدس، هه‌ندێك مۆغ له‌ ڕۆژهه‌ڵاته‌وه‌ هاتنه‌ ئۆرشه‌لیم،</VERS>
      <VERS vnumber="2">پرسییان: (كوا ئه‌وه‌ی له‌دایك بووه‌ كه‌ پاشای جوله‌كه‌یه‌؟ له‌ ڕۆژهه‌ڵاته‌وه‌ ئه‌ستێره‌ی ئه‌ومان بینی، هاتووین كڕنۆشی بۆ ببه‌ین.)  </VERS>
      <VERS vnumber="3">
          كاتێ شا هێرۆدس ئه‌مه‌ی بیست، په‌شۆكا و هه‌موو خه‌ڵكی ئۆرشه‌لیم له‌گه‌ڵی په‌شۆكان.</VERS>
      <VERS vnumber="4">هه‌موو كاهینانی باڵا و مالمه‌كانی گه‌لی كۆكرده‌وه‌، لێی پرسین: (مه‌سیح له‌كوێ له‌ دایك ده‌بێت؟)</VERS>
      <VERS vnumber="5">وه‌ڵامیان دایه‌وه‌: (له‌ بێت‌له‌حمی یه‌هودیا، چونكه‌ پێغه‌مبه‌ره‌كه‌ ئاوای نووسیوه‌:</VERS>
      <VERS vnumber="6">{به‌ڵام تۆ ئه‌ی بێت‌له‌حمی خاكی یه‌هوداكه‌متر نیت له‌ فه‌رمانڕه‌واكانی یه‌هودا،چونكه‌ له‌ تۆوه‌ فه‌رمانڕه‌وایه‌ك ده‌رده‌چێت،شوانایه‌تی گه‌لی ئیسرائیلم ده‌كات.}) </VERS>
      <VERS vnumber="7">
          هێرۆدسیش به‌ نهێنی مۆغه‌كانی بانگ‌كرد و له‌باره‌ی كاتی ده‌ركه‌وتنی ئه‌ستێره‌كه‌ لێكۆڵینه‌وه‌ی له‌گه‌ڵ كردن.</VERS>
      <VERS vnumber="8">ئینجا بۆ بێت‌له‌حمی ناردن و پێی‌ووتن: (بڕۆن و به‌ وردی به‌دوای منداڵه‌كه‌دا بگه‌ڕێن. كاتێ دۆزیتانه‌وه‌ هه‌واڵم بده‌نێ، تاكو منیش بێم و كڕنۆشی بۆ ببه‌م.)  </VERS>
      <VERS vnumber="9">
          دوای ئه‌وه‌ی گوێبیستی پاشا بوون، ڕۆیشتن، ئه‌ستێره‌كه‌ی له‌ ڕۆژهه‌ڵات بینیبوویان، پێشیان كه‌وت تاكو له‌سه‌ر ئه‌و شوێنه‌ی منداڵه‌كه‌ی لێ‌بوو ڕاوه‌ستا.</VERS>
      <VERS vnumber="10">به‌ بینینی ئه‌ستێره‌كه‌ زۆر شادومان بوون،</VERS>
      <VERS vnumber="11">چوونه‌ ماڵه‌كه‌، منداڵه‌كه‌یان له‌گه‌ڵ مریه‌می دایكی بینی، دانه‌وین و كڕنۆشیان بۆ برد و گه‌نجینه‌كانیان كرده‌وه‌، زێڕ و بخوور و موڕیان به‌ دیاری پێشكه‌ش كرد.</VERS>
      <VERS vnumber="12">ئینجا له‌ خه‌ون‌دا ئاگادار كرانه‌وه‌ كه‌ نه‌گه‌ڕێنه‌وه‌ لای هێرۆدس، ئه‌وانیش به‌ ڕێگایه‌كی دیكه‌ گه‌ڕانه‌وه‌ وڵاتی خۆیان.  </VERS>
      <VERS vnumber="13">
          كه‌ ڕۆیشتن، فریشته‌یه‌كی خوداوه‌ند هاته‌ خه‌ونی یوسف و وتی: (هه‌سته‌ منداڵه‌كه‌ و دایكی ببه‌ و ڕاكه‌ بۆ میسر. له‌وێ‌به‌ تاكو پێت ده‌ڵێم، چونكه‌ هێرۆدس خه‌ریكه‌ به‌ شوێن منداڵه‌كه‌دا ده‌گه‌ڕێت، تاكو بیكوژێت.)</VERS>
      <VERS vnumber="14">ئه‌ویش هه‌ڵستا و له‌ شه‌ودا منداڵه‌كه‌ و دایكی برد و به‌ره‌و میسر ڕۆیشت.</VERS>
      <VERS vnumber="15">تاكو مردنی هێرۆدس له‌وێ مایه‌وه‌، تا ئه‌وه‌ی خوداوه‌ند به‌هۆی پێغه‌مبه‌ره‌كه‌ فه‌رموویه‌تی بێته‌ دی، كه‌ ده‌فه‌رمووێ: {له‌ میسره‌وه‌ بانگی كوڕه‌كه‌ی خۆمم كرد.}  </VERS>
      <VERS vnumber="16">
          كاتێ هێرۆدس زانی مۆغه‌كان فریویان داوه‌، زۆر تووڕه‌ بوو. ناردی و هه‌موو كوڕه‌كانی بێت‌له‌حم و ده‌وروبه‌ری كوشت، له‌ دوو ساڵه‌وه‌ به‌ره‌و خوارتر، به‌گوێره‌ی ئه‌و كاته‌ی له‌ مۆغه‌كانه‌وه‌ لێی كۆڵیبۆوه‌.</VERS>
      <VERS vnumber="17">ئینجا ئه‌وه‌ی به‌هۆی پێغه‌مبه‌ر ئیرمیا وترابوو هاته‌ دی:</VERS>
      <VERS vnumber="18">{ده‌نگێك له‌ ڕامه‌وه‌ بیسترا،گریان و شیوه‌نێكی گه‌وره‌،ڕاحیل بۆ منداڵه‌كانی ده‌گریێت،ڕازی نییه‌ دڵنه‌وایی بكرێت،چونكه‌ نه‌ماون.} </VERS>
      <VERS vnumber="19">
          كاتێ هێرۆدس مرد، فریشته‌یه‌كی خوداوه‌ند له‌ میسر هاته‌ خه‌ونی یوسف و</VERS>
      <VERS vnumber="20">وتی: (هه‌سته‌، منداڵه‌كه‌ و دایكی ببه‌ و بڕۆ بۆ خاكی ئیسرائیل، چونكه‌ ئه‌وانه‌ی بۆ ژیانی منداڵه‌كه‌ ده‌گه‌ڕان مردن.)  </VERS>
      <VERS vnumber="21">
          ئه‌ویش هه‌ڵستا، منداڵه‌كه‌ و دایكی برد و گه‌ڕایه‌وه‌ خاكی ئیسرائیل.</VERS>
      <VERS vnumber="22">به‌ڵام كاتێ بیستی ئه‌رخیلاوس له‌ یه‌هودیا له‌ جێی هێرۆدسی باوكی فه‌رمانڕه‌وایه‌، ترسا بچێته‌ ئه‌وێ. دوای ئه‌وه‌ی له‌ خه‌ون‌دا ئاگادار كرایه‌وه‌، بۆ ناوچه‌ی جه‌لیل ڕۆیشت.</VERS>
      <VERS vnumber="23">جا هات و له‌ شارێك نیشته‌جێ بوو به‌ ناوی ناسیره‌، تا ئه‌وه‌ی به‌هۆی پێغه‌مبه‌ران وترابوو بێته‌ دی: {به‌ ناسیره‌یی ناوده‌بردرێت.}  </VERS>
    </CHAPTER>
    <CHAPTER cnumber="3">
      <VERS vnumber="1">
          هه‌ر له‌و ڕۆژانه‌دا، یه‌حیای له‌ئاوهه‌ڵكێش له‌ ده‌شتی یه‌هودیا بۆ جاڕدان به‌ده‌ركه‌وت،</VERS>
      <VERS vnumber="2">ده‌یووت: (تۆبه‌ بكه‌ن، چونكه‌ پاشایه‌تی ئاسمان نزیك‌بۆته‌وه‌.)</VERS>
      <VERS vnumber="3">ئه‌مه‌ش ئه‌وه‌یه‌ كه‌ به‌هۆی پێغه‌مبه‌ر ئیشایا ده‌رباره‌ی وتراوه‌:  {ده‌نگی بانگده‌رێك له‌ چۆڵه‌وانی هاوار ده‌كات:"ڕێگای خوداوه‌ند ئاماده‌ بكه‌ن،ڕێڕه‌وی ڕێك بخه‌ن."} </VERS>
      <VERS vnumber="4">
          به‌رگی یه‌حیا له‌ مووی وشتر بوو، ناوقه‌دی به‌ پشتێنێكی پێسته‌ ده‌به‌ست، خواردنیشی كولله‌ و هه‌نگوینی كێوی بوو.</VERS>
      <VERS vnumber="5">ئیتر ئۆرشه‌لیم و ته‌واوی یه‌هودیا و سه‌رتاسه‌ری چه‌می ئوردون هاتنه‌ لای و</VERS>
      <VERS vnumber="6">له‌سه‌ر ده‌ستی ئه‌و له‌ ڕووباری ئوردون له‌ئاوهه‌ڵده‌كێشران و دانیان به‌ گوناهه‌كانیان ده‌نا.  </VERS>
      <VERS vnumber="7">
          كه‌ بینی زۆر له‌ فه‌ریسی و سه‌دوقی بۆ له‌ئاوهه‌ڵكێشانه‌كه‌ی دێن، پێی‌ووتن: (ئه‌ی بێچوی كۆره‌ماران، كێ ئاگاداری كردوونه‌ته‌وه‌ له‌ده‌ست تووڕه‌یی داهاتوو هه‌ڵبێن؟</VERS>
      <VERS vnumber="8">به‌رهه‌مێك بده‌ن له‌ تۆبه‌كردن بوه‌شێته‌وه‌.</VERS>
      <VERS vnumber="9">بیرمه‌كه‌نه‌وه‌ به‌خۆتان بڵێن: "ئیبراهیم باوكمانه‌." پێتان ده‌ڵێم، خودا ده‌توانێت له‌م به‌ردانه‌ نه‌وه‌ بۆ ئیبراهیم قیت‌بكاته‌وه‌.</VERS>
      <VERS vnumber="10">ئه‌وه‌تا ته‌ور خراوه‌ته‌ سه‌ر ڕه‌گی دار، هه‌ر دارێك به‌رهه‌می باش نه‌دات، ده‌بڕدرێته‌وه‌ و فڕێده‌درێته‌ ناو ئاگر.  </VERS>
      <VERS vnumber="11">
          من بۆ تۆبه‌كردن له‌ئاوتان هه‌ڵده‌كێشم، به‌ڵام ئه‌وه‌ی دوای من دێت، له‌ من به‌تواناتره‌، شایانی ئه‌وه‌ نیم سۆله‌كانیشی بۆ هه‌ڵگرم. ئه‌و به‌ ڕۆحی پیرۆز و به‌ ئاگر باپتیزتان ده‌كات.</VERS>
      <VERS vnumber="12">شه‌نی به‌ده‌سته‌وه‌یه‌ بۆ پاككردنه‌وه‌ی جۆخینه‌كه‌ی، دانه‌وێڵه‌كه‌ له‌ ئه‌مباردا كۆده‌كاته‌وه‌ و قه‌سه‌ره‌كه‌ش به‌ ئاگرێكی نه‌كوژاوه‌ ده‌سووتێنێ.)  </VERS>
      <VERS vnumber="13">
          ئینجا عیسا له‌ جه‌لیله‌وه‌ هاته‌ ئوردون، تاكو له‌سه‌ر ده‌ستی یه‌حیا له‌ئاوهه‌ڵبكێشرێت.</VERS>
      <VERS vnumber="14">به‌ڵام یه‌حیا ده‌یویست ڕایگرێت و ده‌یووت: (من پێویستیم به‌وه‌یه‌ له‌سه‌ر ده‌ستی تۆ له‌ئاوهه‌ڵبكێشرێم، كه‌چی تۆ دێیت بۆ لای من؟)  </VERS>
      <VERS vnumber="15">
          عیساش وه‌ڵامی دایه‌وه‌: (ئێستا ڕێگا بده‌، چونكه‌ ئاوا له‌ ئێمه‌ ده‌وه‌شێته‌وه‌ تا هه‌موو ڕاستودروستییه‌ك ته‌واو بكه‌ین.) ئینجا ڕێی دا.  </VERS>
      <VERS vnumber="16">
          كاتێ عیسا له‌ئاوهه‌ڵكێشرا، یه‌كسه‌ر له‌ ئاوه‌كه‌ هه‌ڵستایه‌وه‌. ئه‌وه‌بوو ئاسمانی بۆ كرایه‌وه‌ و بینی ڕۆحی خودا وه‌ك كۆترێك نیشته‌وه‌ و هاته‌ سه‌ری.</VERS>
      <VERS vnumber="17">ده‌نگێكیش له‌ ئاسمانه‌وه‌ فه‌رمووی: (ئه‌مه‌ كوڕی خۆشه‌ویستمه‌، ئه‌وه‌ی پێی دڵشادم.)  </VERS>
    </CHAPTER>
    <CHAPTER cnumber="4">
      <VERS vnumber="1">
          پاشان عیسا به‌هۆی ڕۆحی پیرۆزه‌وه‌ بردرایه‌ سه‌روو بۆ چۆڵه‌وانی، تاكو له‌لایه‌ن ئیبلیسه‌‌وه‌ تاقی بكرێته‌وه‌.</VERS>
      <VERS vnumber="2">دوای چل ڕۆژ و چل شه‌و به‌ڕۆژووبوون، برسی بوو.</VERS>
      <VERS vnumber="3">تاقیكه‌ره‌وه‌ لێی هاته‌ پێش، پێی‌ووت: (ئه‌گه‌ر تۆ كوڕی خودایت، به‌م به‌ردانه‌ بفه‌رموو ببنه‌ نان.)  </VERS>
      <VERS vnumber="4">
          به‌ڵام عیسا وه‌ڵامی دایه‌وه‌: (نووسراوه‌: {مرۆڤ ته‌نها به‌ نان ناژیێت، به‌ڵكو به‌ هه‌ر وشه‌یه‌ك كه‌ له‌ ده‌می خوداوه‌ ده‌رده‌چێت.})  </VERS>
      <VERS vnumber="5">
          ئینجا ئیبلیس بردییه‌ شاری پیرۆز و له‌سه‌ر سوانده‌ی په‌رستگا ڕایگرت و</VERS>
      <VERS vnumber="6">پێی‌ووت: (ئه‌گه‌ر تۆ كوڕی خودایت خۆت هه‌ڵده‌ خواره‌وه‌. چونكه‌ نووسراوه‌:  {سه‌باره‌ت به‌ تۆ فه‌رمان به‌ فریشته‌كانی ده‌دات،له‌سه‌ر ده‌ستیان هه‌ڵتبگرن،تاكو پێت به‌ر به‌ردێك نه‌كه‌وێت.}) </VERS>
      <VERS vnumber="7">
          عیساش پێی فه‌رموو: (هه‌روه‌ها نووسراوه‌: {خوداوه‌ند، خودات تاقی مه‌كه‌وه‌.})  </VERS>
      <VERS vnumber="8">
          دیسان ئیبلیس بۆ سه‌ر شاخێكی زۆر بڵندی برد و هه‌موو شانشینه‌كانی جیهان و شكۆی ئه‌وانی پیشان دا و</VERS>
      <VERS vnumber="9">پێی‌ووت: (هه‌موو ئه‌مانه‌ت ده‌ده‌مێ ئه‌گه‌ر كڕنۆش ببه‌یت و بمپه‌رستی.)  </VERS>
      <VERS vnumber="10">
          ئینجا عیساش پێی فه‌رموو: (شه‌یتان لێم دووربكه‌وه‌! چونكه‌ نووسراوه‌: {كڕنۆش بۆ خودای په‌روه‌ردگارت ده‌به‌یت و ته‌نها ئه‌و ده‌په‌رستیت.})  </VERS>
      <VERS vnumber="11">
          ئینجا ئیبلیس وازی لێ هێنا و فریشته‌ش هاتن و خزمه‌تیان كرد.  </VERS>
      <VERS vnumber="12">
          كاتێ عیسا بیستی یه‌حیا گیراوه‌، خۆی گه‌یانده‌وه‌ جه‌لیل.</VERS>
      <VERS vnumber="13">ناسیره‌ی به‌جێ‌هێشت و هات له‌ كه‌فه‌رناحوم نیشته‌جێ بوو، كه‌ له‌سه‌ر ده‌ریاچه‌یه‌، له‌ سنووری زه‌بولون و نه‌فتالی،</VERS>
      <VERS vnumber="14">تاكو ئه‌وه‌ی به‌هۆی پێغه‌مبه‌ر ئیشایا وتراوه‌ بێته‌ دی:</VERS>
      <VERS vnumber="15">{خاكی زه‌بولون و خاكی نه‌فتالی،ڕێگای ده‌ریا، ئه‌وبه‌ری ئوردون،جه‌لیلی نه‌ته‌وه‌كان،</VERS>
      <VERS vnumber="16">ئه‌و گه‌له‌ی له‌ تاریكی‌دا دانیشتووه‌،ڕووناكییه‌كی گه‌وره‌ی بینی،دانیشتووان له‌ خاكی سێبه‌ری مه‌رگ،ڕووناكی به‌سه‌ریان‌دا هه‌ڵهات.} </VERS>
      <VERS vnumber="17">
          له‌و كاته‌وه‌ عیسا ده‌ستی‌كرد به‌ جاڕدان و ده‌یفه‌رموو: (تۆبه‌ بكه‌ن، چونكه‌ پاشایه‌تی ئاسمان نزیك‌بۆته‌وه‌.)  </VERS>
      <VERS vnumber="18">
          كاتێ عیسا له‌ كه‌ناری ده‌ریاچه‌ی جه‌لیل ده‌ڕۆیشت، دوو برای بینی، شیمۆن كه‌ پێی ده‌ووترێ په‌ترۆس له‌گه‌ڵ ئه‌ندراوسی برای، تۆڕیان فڕێده‌دایه‌ ده‌ریاچه‌كه‌، چونكه‌ ماسیگر بوون.</VERS>
      <VERS vnumber="19">عیسا پێی فه‌رموون: (وه‌رن دوام بكه‌ون، ده‌تانكه‌مه‌ ڕاوچی مرۆڤ.)</VERS>
      <VERS vnumber="20">جا یه‌كسه‌ر تۆڕه‌كانیان به‌جێ‌هێشت و دوای كه‌وتن.  </VERS>
      <VERS vnumber="21">
          كه‌ له‌وێ ڕۆیشت، دوو برای دیكه‌ی بینی، یاقوبی كوڕی زه‌بدی و یۆحه‌نای برای، له‌ به‌له‌مێك‌دا له‌گه‌ڵ زه‌بدی باوكیان تۆڕه‌كانیان چاك‌ده‌كرده‌وه‌، ئه‌وانیشی بانگ‌كرد.</VERS>
      <VERS vnumber="22">یه‌كسه‌ر به‌له‌مه‌كه‌ و باوكیان به‌جێ‌هێشت و دوای كه‌وتن.  </VERS>
      <VERS vnumber="23">
          ئینجا عیسا به‌ هه‌موو جه‌لیل‌دا ده‌گه‌ڕا، له‌ كه‌نیشته‌كانیان فێری ده‌كردن و موژده‌ی پاشایه‌تییه‌كه‌ی جاڕده‌دا، هه‌رچی نه‌خۆشی و هه‌رچی نه‌ساغی نێو خه‌ڵك هه‌بوو، چاكی ده‌كردنه‌وه‌.</VERS>
      <VERS vnumber="24">بۆیه‌ ده‌نگوباسی ته‌واوی سوریای گرته‌وه‌، ئه‌وانیش هه‌موو نه‌خۆشێكیان هێنا لای، به‌ جۆره‌ها ده‌رد و ئازاره‌وه‌، ئه‌وه‌ی ڕۆحی‌پیسی تێدایه‌ و خوودار و ئیفلیج، ئه‌ویش چاكی‌كردنه‌وه‌.</VERS>
      <VERS vnumber="25">جا خه‌ڵكێكی زۆر له‌ جه‌لیل و ده‌ شاره‌كه‌ و ئۆرشه‌لیم و یه‌هودیا و ئه‌وبه‌ری ئوردون دوای كه‌وتن.  </VERS>
    </CHAPTER>
    <CHAPTER cnumber="5">
      <VERS vnumber="1">
          كاتێ عیسا خه‌ڵكه‌كه‌ی بینی، چووه‌ سه‌ر چیا، ئینجا دانیشت و قوتابییه‌كانی هاتنه‌ لای،</VERS>
      <VERS vnumber="2">زاری كرده‌وه‌، فێری كردن:</VERS>
      <VERS vnumber="3">(خۆزگه‌ ده‌خوازرێ به‌ ڕۆح هه‌ژاران،چونكه‌ شانشینی ئاسمان بۆ ئه‌وانه‌.</VERS>
      <VERS vnumber="4">خۆزگه‌ ده‌خوازرێ به‌ ماته‌مداران،چونكه‌ دڵنه‌وایی ده‌كرێن.</VERS>
      <VERS vnumber="5">خۆزگه‌ ده‌خوازرێ به‌ دڵنه‌رمه‌كان،چونكه‌ ده‌بن به‌ میراتگری زه‌وی.</VERS>
      <VERS vnumber="6">خۆزگه‌ ده‌خوازرێ به‌ برسی و تینووه‌كان بۆ ڕاستودروستی،چونكه‌ تێر ده‌كرێن.</VERS>
      <VERS vnumber="7">خۆزگه‌ ده‌خوازرێ به‌ به‌زه‌ییداران،چونكه‌ به‌ر به‌زه‌یی ده‌كه‌ون.</VERS>
      <VERS vnumber="8">خۆزگه‌ ده‌خوازرێ به‌ دڵپاكه‌كان،چونكه‌ خودا ده‌بینن.</VERS>
      <VERS vnumber="9">خۆزگه‌ ده‌خوازرێ به‌ ئاشتیسازان،چونكه‌ به‌ ڕۆڵه‌ی خودا ناوده‌برێن.</VERS>
      <VERS vnumber="10">خۆزگه‌ ده‌خوازرێ به‌ چه‌وسێنراوان له‌ پێناوی ڕاستودروستی،چونكه‌ شانشینی ئاسمان بۆ ئه‌وانه‌. </VERS>
      <VERS vnumber="11">
          خۆزگه‌ ده‌خوازرێ به‌ ئێوه‌ كاتێ خه‌ڵكی ئابڕووتان ده‌به‌ن و ده‌تانچه‌وسێننه‌وه‌، له‌به‌ر من هه‌موو بوختانێكتان پێ ده‌كه‌ن.</VERS>
      <VERS vnumber="12">دڵخۆش و دڵشاد بن، چونكه‌ پاداشتتان گه‌وره‌یه‌ له‌ ئاسمان. له‌به‌ر ئه‌وه‌ی پێش ئێوه‌ ئاواش پێغه‌مبه‌رانیان چه‌وساندۆته‌وه‌.  </VERS>
      <VERS vnumber="13">
          ئێوه‌ن خوێی زه‌وی، به‌ڵام ئه‌گه‌ر خوێ سوێرییه‌كه‌ی نه‌ما، به‌ چی سوێر ده‌كرێته‌وه‌؟ ئیتر به‌كه‌ڵكی هیچ نایه‌ت، ئه‌وه‌ نه‌بێ فڕێبدرێته‌ ده‌ره‌وه‌ و خه‌ڵكی پێشێلی بكه‌ن.  </VERS>
      <VERS vnumber="14">
          ئێوه‌ن ڕووناكی جیهان، شارێك له‌سه‌ر شاخ دامه‌زرابێت ناتوانرێت بشاردرێته‌وه‌.</VERS>
      <VERS vnumber="15">هه‌روه‌ها خه‌ڵكی چرا هه‌ڵناكه‌ن تاكو بیخه‌نه‌ ژێر ته‌شته‌وه‌، به‌ڵكو له‌سه‌ر چرادان تا ڕووناكی بداته‌ هه‌موو ئه‌وانه‌ی له‌ ماڵه‌كه‌دان.</VERS>
      <VERS vnumber="16">با ڕووناكیشتان بۆ خه‌ڵك ئاوا بدره‌وشێته‌وه‌، تاكو كرداره‌ باشه‌كانتان ببینن و ستایشی باوكتان بكه‌ن كه‌ له‌ ئاسمانه‌.  </VERS>
      <VERS vnumber="17">
          وا بیر نه‌كه‌نه‌وه‌ من هاتووم ته‌ورات یان پێغه‌مبه‌ران پووچه‌ڵ بكه‌مه‌وه‌، نه‌هاتووم بۆ پووچه‌ڵكردنه‌وه‌، به‌ڵكو بۆ ته‌واوكردن.</VERS>
      <VERS vnumber="18">ڕاستیتان پێ ده‌ڵێم: تا زه‌وی و ئاسمان له‌ئارادا بێت، پیتێك یان خاڵێك له‌ ته‌ورات له‌ناو ناچێت، تاكو هه‌مووی دێته‌ دی.</VERS>
      <VERS vnumber="19">بۆیه‌ ئه‌وه‌ی بچووكترینی ئه‌م ڕاسپاردانه‌ بشكێنێت و خه‌ڵكیش ئاوا فێر بكات، له‌ شانشینی ئاسمان به‌ بچووكترین ناوده‌بردرێت. به‌ڵام ئه‌وه‌ی په‌یڕه‌وی بكات و خه‌ڵكی فێر بكات، له‌ شانشینی ئاسمان به‌ پایه‌ به‌رز ناوده‌بردرێت.</VERS>
      <VERS vnumber="20">ئیتر پێتان ده‌ڵێم: ئه‌گه‌ر ڕاستودروستیتان له‌ مالم و فه‌ریسییه‌كان زیاتر نه‌بێت، هه‌رگیز ناچنه‌ ناو شانشینی ئاسمان.  </VERS>
      <VERS vnumber="21">
          بیستووتانه‌ به‌ پێشینان وتراوه‌: {مه‌كوژه‌}، (ئه‌وه‌ی بكوژێت شایانی حوكم به‌سه‌ردان ده‌بێت.)</VERS>
      <VERS vnumber="22">به‌ڵام من پێتان ده‌ڵێم ئه‌وه‌ی له‌ خوشكی یان براكه‌ی تووڕه‌ بێ، ده‌بێ حوكم بدرێت. ئه‌وه‌ی به‌ براكه‌ی ده‌ڵێ "هیچوپووچ"، ده‌بێ بدرێته‌ سه‌نهه‌درین، ئه‌وه‌ش ده‌ڵێت "گێله‌"، ده‌بێت بخرێته‌ ناو ئاگری دۆزه‌خه‌وه‌.  </VERS>
      <VERS vnumber="23">
          بۆیه‌ ئه‌گه‌ر قوربانیت بۆ قوربانگا هێنا و له‌وێ بیرت كه‌وته‌وه‌ كه‌ خوشكت یان برات شتێكی له‌سه‌رت هه‌یه‌،</VERS>
      <VERS vnumber="24">له‌وێ له‌به‌رده‌م قوربانگا قوربانییه‌كه‌ت به‌جێ‌بهێڵه‌ و بڕۆ یه‌كه‌م جار خوشكت یان برات ئاشت بكه‌وه‌، ئینجا وه‌ره‌ و قوربانییه‌كه‌ت بكه‌.  </VERS>
      <VERS vnumber="25">
          خێرا له‌گه‌ڵ ڕكابه‌ره‌كه‌ت ئاشتبه‌وه‌ له‌و كاته‌ی له‌گه‌ڵته‌ و به‌ڕێگاوه‌ن، نه‌وه‌ك ڕكابه‌ره‌كه‌ت بتداته‌ ده‌ست دادوه‌ر و دادوه‌ریش بتداته‌ ده‌ست پۆلیس و فڕێبدرێیته‌ به‌ندیخانه‌.</VERS>
      <VERS vnumber="26">ڕاستیت پێ ده‌ڵێم: له‌وێ ده‌رناچی تا دوایین فلس نه‌ده‌یته‌وه‌.  </VERS>
      <VERS vnumber="27">
          بیستووتانه‌ وتراوه‌: {داوێنپیسی مه‌كه‌}.</VERS>
      <VERS vnumber="28">به‌ڵام من پێتان ده‌ڵێم: ئه‌وه‌ی به‌ هه‌وه‌سبازییه‌وه‌ سه‌یری ئافره‌تێك بكات، ئه‌وا له‌ دڵی خۆی‌دا داوێنپیسی له‌گه‌ڵ كردووه‌.</VERS>
      <VERS vnumber="29">ئه‌گه‌ر چاوی ڕاستت بۆت بووه‌ كۆسپ، ده‌ری بهێنه‌ و فڕێی‌بده‌. باشتره‌ بۆت ئه‌ندامێكت له‌ده‌ست بچێت، له‌وه‌ی هه‌موو له‌شت بخرێته‌ دۆزه‌خه‌وه‌.</VERS>
      <VERS vnumber="30">ئه‌گه‌ر ده‌ستی ڕاستت بۆت بووه‌ كۆسپ، بیبڕه‌وه‌ و فڕێی‌بده‌، باشتره‌ بۆت ئه‌ندامێكت له‌ده‌ست بچێت، له‌وه‌ی هه‌موو له‌شت بچێته‌ دۆزه‌خه‌وه‌.  </VERS>
      <VERS vnumber="31">
          دیسان وتراوه‌: {ئه‌وه‌ی ژنه‌كه‌ی ته‌ڵاق بدات، با ته‌ڵاقنامه‌ی بداته‌ ده‌ست.}</VERS>
      <VERS vnumber="32">به‌ڵام من پێتان ده‌ڵێم: ئه‌وه‌ی بێ هۆی داوێنپیسی ژنه‌كه‌ی خۆی ته‌ڵاق بدات، وای لێ‌ده‌كات داوێنپیسی بكات. ئه‌وه‌ش ته‌ڵاقدراوێك بهێنێت، ئه‌وا داوێنپیسی ده‌كات.  </VERS>
      <VERS vnumber="33">
          دیسان بیستووتانه‌ كه‌ به‌ پێشینان وتراوه‌: {سوێنده‌كانت مه‌شكێنه‌، به‌ڵكو سوێنده‌كانت بۆ خوداوه‌ند به‌ره‌سه‌ر}،</VERS>
      <VERS vnumber="34">به‌ڵام من پێتان ده‌ڵێم: هه‌رگیز سوێند مه‌خۆن، نه‌ به‌ ئاسمان، چونكه‌ ته‌ختی خودایه‌،</VERS>
      <VERS vnumber="35">نه‌ به‌ زه‌وی، چونكه‌ ته‌خته‌پێیه‌تی، نه‌ به‌ ئۆرشه‌لیم، چونكه‌ شاری پاشای پایه‌ به‌رزه‌.</VERS>
      <VERS vnumber="36">سوێند به‌سه‌ری خۆت مه‌خۆ، چونكه‌ ناتوانیت تاڵێكی سپی یان ڕه‌ش بكه‌یت.</VERS>
      <VERS vnumber="37">با قسه‌تان: "به‌ڵێ" بۆ "به‌ڵێ" و "نه‌خێر" بۆ "نه‌خێر" بێت، له‌مه‌ بترازێت له‌ خراپه‌كاره‌كه‌وه‌یه‌.  </VERS>
      <VERS vnumber="38">
          بیستووتانه‌ وتراوه‌: {چاو به‌ چاو، ددان به‌ ددان}.</VERS>
      <VERS vnumber="39">به‌ڵام من پێتان ده‌ڵێم: به‌ربه‌ره‌كانێی خراپه‌كار مه‌كه‌ن، به‌ڵكو ئه‌وه‌ی له‌ ڕوومه‌تی ڕاستی دایت، لایه‌كه‌ی دیكه‌شی بۆ شل بكه‌،</VERS>
      <VERS vnumber="40">ئه‌وه‌ی ویستی بتداته‌ دادگا و كراسه‌كه‌ت لێ بستێنێت، چاكه‌ته‌كه‌شتی بده‌رێ.</VERS>
      <VERS vnumber="41">ئه‌وه‌ی یه‌ك میل بێگاری پێ كردیت، دووانی له‌گه‌ڵ بڕۆ.</VERS>
      <VERS vnumber="42">ئه‌وه‌ی داوای شتێكی لێ‌كردیت بیده‌رێ. ئه‌وه‌ی شتێكی لێت خواست مه‌یگه‌ڕێنه‌وه‌.  </VERS>
      <VERS vnumber="43">
          بیستووتانه‌ وتراوه‌: {نزیكه‌كه‌ت خۆش‌بووێ،} (ڕقت له‌ دوژمنت بێته‌وه‌.)</VERS>
      <VERS vnumber="44">به‌ڵام من پێتان ده‌ڵێم: دوژمنه‌كانتان خۆش‌بووێ، نوێژ بكه‌ن بۆ ئه‌وانه‌ی ده‌تانچه‌وسێننه‌وه‌،</VERS>
      <VERS vnumber="45">تاكو ببنه‌ ڕۆڵه‌ی ئه‌و باوكه‌تان كه‌ له‌ ئاسمانه‌، ئه‌و خۆری خۆی به‌سه‌ر چاك و خراپ‌دا هه‌ڵدێنێ و باران به‌سه‌ر پیاوچاك و زۆرداریش‌دا ده‌بارێنێت.</VERS>
      <VERS vnumber="46">چونكه‌ ئه‌گه‌ر هه‌ر ئه‌وانه‌تان خۆش‌بووێ كه‌ ئێوه‌یان خۆش‌ده‌وێت، چ پاداشتێكتان هه‌یه‌؟ ئایا باجگرانیش ئه‌مه‌ ناكه‌ن؟</VERS>
      <VERS vnumber="47">ئه‌گه‌ر سڵاوتان ته‌نها له‌ خوشك و برایانتان كرد، چی زیاترتان كردووه‌؟ ئایا بت‌په‌رستانیش ئه‌مه‌ ناكه‌ن؟</VERS>
      <VERS vnumber="48">بۆیه‌ ئێوه‌ ته‌واو بن، وه‌ك باوكی ئاسمانیتان ته‌واوه‌.  </VERS>
    </CHAPTER>
    <CHAPTER cnumber="6">
      <VERS vnumber="1">
          هۆشیار بن له‌وه‌ی له‌به‌رچاوی خه‌ڵك كاری ڕاستودروستیتان بكه‌ن، تاكو بتانبینن. ئه‌گینا پاداشتتان نییه‌ له‌لای باوكتان له‌ ئاسمان.  </VERS>
      <VERS vnumber="2">
          بۆیه‌ كاتێ خێرێك ده‌كه‌یت، له‌پێش خۆت زوڕنا لێ‌مه‌ده‌ وه‌ك دووڕووان كه‌ له‌ كه‌نیشت و سه‌ر شه‌قامه‌كان ده‌یكه‌ن، تاكو له‌لایه‌ن خه‌ڵك ستایش بكرێن. ڕاستیتان پێ ده‌ڵێم: ئه‌وانه‌ پاداشتی خۆیان وه‌رگرت.</VERS>
      <VERS vnumber="3">به‌ڵام تۆ كه‌ خێرێك ده‌كه‌یت، مه‌هێڵه‌ ده‌ستی چه‌پت بزانێت ده‌ستی ڕاستت چی ده‌كات،</VERS>
      <VERS vnumber="4">تاكو خێره‌كه‌ت به‌ نهێنی بێت. باوكیشت كه‌ له‌ نهێنی‌دا ده‌بینێت، پاداشتت ده‌داته‌وه‌.  </VERS>
      <VERS vnumber="5">
          كاتێ نوێژ ده‌كه‌ن وه‌ك دووڕووان مه‌بن، ئه‌وان حه‌زده‌كه‌ن به‌ پێوه‌ له‌ كه‌نیشت و سووچی شه‌قامه‌كان نوێژ بكه‌ن، تاكو بۆ خه‌ڵك دیار بن. ڕاستیتان پێ ده‌ڵێم: ئه‌وانه‌ پاداشتی خۆیان وه‌رگرت.</VERS>
      <VERS vnumber="6">به‌ڵام تۆ كاتێ نوێژ ده‌كه‌یت، بڕۆ ژووره‌كه‌ت و ده‌رگا له‌سه‌ر خۆت دابخه‌، نوێژ بكه‌ بۆ باوكت كه‌ له‌ نهێنی دایه‌. باوكیشت كه‌ له‌ نهێنی‌دا ده‌بینێت، پاداشتت ده‌داته‌وه‌.</VERS>
      <VERS vnumber="7">كاتێ نوێژ ده‌كه‌ن، وه‌ك بت‌په‌رستان چه‌نه‌بازی مه‌كه‌ن، چونكه‌ واده‌زانن به‌ زۆر وتنیان گوێیان لێ ده‌گیرێت.</VERS>
      <VERS vnumber="8">بۆیه‌ وه‌ك ئه‌وان مه‌بن، چونكه‌ باوكتان ده‌زانێت پێویستیتان به‌ چییه‌، پێش ئه‌وه‌ی داوای لێ بكه‌ن.  </VERS>
      <VERS vnumber="9">
          به‌ڵام ئێوه‌ ئاوا نوێژ بكه‌ن:  (ئه‌ی باوكمان له‌ ئاسمان،با ناوت پیرۆز بێت،</VERS>
      <VERS vnumber="10">با پاشایه‌تییه‌كه‌ت بێ،با خواستت له‌سه‌ر زه‌وی په‌یڕه‌و بكرێت وه‌ك له‌ ئاسمان.</VERS>
      <VERS vnumber="11">نانی ڕۆژانه‌مان ئه‌مڕۆش بده‌رێ.</VERS>
      <VERS vnumber="12">له‌ گوناهه‌كانمان خۆش به‌،وه‌ك ئێمه‌ش له‌ قه‌رزاره‌كانمان خۆش ده‌بین.</VERS>
      <VERS vnumber="13">مه‌مانخه‌ره‌ تاقیكردنه‌وه‌،به‌ڵكو ڕزگارمان بكه‌ له‌ شه‌یتان.) </VERS>
      <VERS vnumber="14">
          ئه‌گه‌ر گه‌رده‌نی خه‌ڵكی له‌به‌ر خراپه‌كانیان ئازاد بكه‌ن، ئه‌وا باوكی ئاسمانیشتان لێتان خۆش ده‌بێت.</VERS>
      <VERS vnumber="15">به‌ڵام ئه‌گه‌ر گه‌رده‌نی خه‌ڵكی ئازاد نه‌كه‌ن، ئه‌وا باوكیشتان له‌ گوناهه‌كانتان خۆش نابێت.  </VERS>
      <VERS vnumber="16">
          كاتێ به‌ڕۆژوو ده‌بن، ڕووگرژ مه‌بن وه‌ك دووڕووان، چونكه‌ ڕوویان ده‌گۆڕن تاكو بۆ خه‌ڵكی ده‌رخه‌ن كه‌ به‌ڕۆژوون. ڕاستیتان پێ ده‌ڵێم: ئه‌وانه‌ پاداشتی خۆیان وه‌رگرتووه‌.</VERS>
      <VERS vnumber="17">به‌ڵام تۆ كه‌ به‌ڕۆژوو ده‌بیت، سه‌رت چه‌ور بكه‌ و ده‌موچاوت بشۆ،</VERS>
      <VERS vnumber="18">تاكو بۆ خه‌ڵك ده‌رنه‌كه‌وێت كه‌ به‌ڕۆژوویت، به‌ڵكو بۆ باوكی نهێنیت، باوكیشت كه‌ به‌ نهێنی ده‌بینێت، پاداشتت ده‌داته‌وه‌.  </VERS>
      <VERS vnumber="19">
          له‌سه‌ر زه‌وی گه‌نجینه‌ بۆ خۆتان كۆمه‌كه‌نه‌وه‌، له‌وێ مۆرانه‌ و ژه‌نگ تێكی ده‌ده‌ن، دز ده‌یبڕێت و ده‌یدزێت.</VERS>
      <VERS vnumber="20">به‌ڵكو گه‌نجینه‌ بۆ خۆتان له‌ ئاسمان كۆبكه‌نه‌وه‌، له‌وێ مۆرانه‌ و ژه‌نگ تێكی ناده‌ن، دزیش نایبڕێت و نایدزێت.</VERS>
      <VERS vnumber="21">چونكه‌ گه‌نجینه‌ت له‌كوێ بێت، دڵیشت له‌وێ ده‌بێت.  </VERS>
      <VERS vnumber="22">
          چاو چرای له‌شه‌، ئه‌گه‌ر چاوت ساغ بێت، ئه‌وا له‌شت هه‌مووی ڕووناكییه‌،</VERS>
      <VERS vnumber="23">به‌ڵام ئه‌گه‌ر چاوت خراپ بێت، ئه‌وا هه‌موو له‌شت تاریك ده‌بێت، بۆیه‌ ئه‌گه‌ر ئه‌و ڕووناكییه‌ی له‌ تۆ دایه‌ تاریكی بێت، ئاخۆ ده‌بێ تاریكی چۆن بێت!  </VERS>
      <VERS vnumber="24">
          كه‌س ناتوانێت كۆیلایه‌تی دوو گه‌وره‌ بكات، چونكه‌ ڕقی له‌ یه‌كێكیان ده‌بێته‌وه‌ و ئه‌وه‌ی دیكه‌ی خۆش‌ده‌وێت، یان ده‌ست به‌ یه‌كێكیانه‌وه‌ ده‌گرێت و ئه‌وه‌ی دیكه‌ پشتگوێ ده‌خات. ئێوه‌ش ناتوانن كۆیله‌ی خودا و پاره‌ بن.  </VERS>
      <VERS vnumber="25">
          بۆیه‌ پێتان ده‌ڵێم: بۆ ژیانی خۆتان نیگه‌ران مه‌بن كه‌ چی ده‌خۆن و چی ده‌خۆنه‌وه‌، یان بۆ له‌شتان چی ده‌پۆشن. ئایا ژیان له‌ خواردن گرنگتر نییه‌؟ یان له‌ش له‌ پۆشاك؟</VERS>
      <VERS vnumber="26">سه‌یری باڵنده‌ی ئاسمان بكه‌ن، نه‌ تۆو ده‌كه‌ن و نه‌ دروێنه‌ و نه‌ له‌ ئه‌مبار كۆده‌كه‌نه‌وه‌، له‌گه‌ڵ ئه‌وه‌ش‌دا باوكی ئاسمانیتان به‌خێوی ده‌كات. ئایا ئێوه‌ له‌وان به‌نرختر نین؟</VERS>
      <VERS vnumber="27">كێ له‌ ئێوه‌ ئه‌گه‌ر نیگه‌ران بوو، ده‌توانێت یه‌ك كاتژمێر له‌ ته‌مه‌نی خۆی زیاد بكات؟  </VERS>
      <VERS vnumber="28">
          هه‌روه‌ها بۆچی خه‌می پۆشاكتانه‌؟ سه‌یری گوڵاڵه‌ی كێڵگه‌ بكه‌ن چۆن گه‌شه‌ ده‌كات، نه‌ خۆی ماندوو ده‌كات و نه‌ ده‌ڕێسێت،</VERS>
      <VERS vnumber="29">به‌ڵام پێتان ده‌ڵێم: ته‌نانه‌ت سلێمانیش له‌وپه‌ڕی شكۆمه‌ندی‌دا وه‌ك یه‌كێك له‌وانه‌ی نه‌پۆشیوه‌.</VERS>
      <VERS vnumber="30">ئه‌گه‌ر خودا گیای كێڵگه‌ ئاوا بپۆشێت كه‌ ئه‌مڕۆ هه‌یه‌ و به‌یانی فڕێده‌درێته‌ ته‌نووره‌وه‌، ئایا ئێوه‌ زیاتر نین تا پۆشته‌تان بكات، ئه‌ی كه‌م‌باوه‌ڕینه‌؟</VERS>
      <VERS vnumber="31">جا خه‌م مه‌خۆن بڵێن "چی بخۆین؟" یان "چی بخۆینه‌وه‌؟" یان "چی بپۆشین؟"</VERS>
      <VERS vnumber="32">چونكه‌ هه‌موو ئه‌مانه‌ نه‌ته‌وه‌كان هه‌وڵی بۆ ده‌ده‌ن، باوكی ئاسمانیشتان ده‌زانێت پێویستیتان به‌ هه‌موو ئه‌وانه‌ هه‌یه‌.</VERS>
      <VERS vnumber="33">به‌ڵكو یه‌كه‌م جار داوای پاشایه‌تییه‌كه‌ی خودا و ڕاستودروستییه‌كه‌ی بكه‌ن، هه‌موو ئه‌مانه‌تان بۆ زیاد ده‌بێت.</VERS>
      <VERS vnumber="34">بۆیه‌ خه‌می به‌یانی مه‌خۆن، چونكه‌ به‌یانی خه‌می خۆی ده‌خوات. هه‌ر ڕۆژێك خراپی خۆی به‌سه‌.  </VERS>
    </CHAPTER>
    <CHAPTER cnumber="7">
      <VERS vnumber="1">
          حوكم مه‌ده‌ن تاكو حوكم نه‌درێن.</VERS>
      <VERS vnumber="2">چونكه‌ به‌و حوكمه‌ی ده‌یده‌ن حوكم ده‌درێنه‌وه‌، به‌و پێوانه‌یه‌ی ده‌یپێون، بۆتان ده‌پێورێته‌وه‌.  </VERS>
      <VERS vnumber="3">
          بۆچی پووشی ناو چاوی براكه‌ت ده‌بینیت، به‌ڵام تێبینی كاریته‌كه‌ی ناو چاوی خۆت ناكه‌یت؟</VERS>
      <VERS vnumber="4">یان، چۆن به‌ براكه‌ت ده‌ڵێی: "ڕێم بده‌ با پووشه‌كه‌ی ناو چاوت ده‌ربهێنم،" كه‌چی كاریته‌ له‌ناو چاوی خۆت دایه‌؟</VERS>
      <VERS vnumber="5">ئه‌ی دووڕوو، یه‌كه‌م جار كاریته‌كه‌ی ناو چاوی خۆت ده‌ربهێنه‌، ئینجا باش ده‌بینیت بۆ ده‌رهێنانی پووشی ناو چاوی براكه‌ت.  </VERS>
      <VERS vnumber="6">
          شتی پیرۆز مه‌ده‌نه‌ سه‌گ، مرواریشتان فڕێ‌مه‌ده‌نه‌ به‌رده‌می به‌راز، نه‌وه‌ك پێشێلیان بكه‌ن و ڕوو وه‌رگێڕن و پارچه‌ پارچه‌تان بكه‌ن.  </VERS>
      <VERS vnumber="7">
          داوا بكه‌ن، پێتان ده‌درێت. بگه‌ڕێن، ده‌دۆزنه‌وه‌. له‌ ده‌رگا بده‌ن، لێتان ده‌كرێته‌وه‌.</VERS>
      <VERS vnumber="8">چونكه‌ هه‌ر كه‌سێك داوا بكات، وه‌رده‌گرێت. ئه‌وه‌ی بگه‌ڕێت، ده‌دۆزێته‌وه‌. ئه‌وه‌ش له‌ ده‌رگا ده‌دات، لێی ده‌كرێته‌وه‌.  </VERS>
      <VERS vnumber="9">
          ئه‌گینا كێ له‌ ئێوه‌ ئه‌گه‌ر كوڕه‌كه‌ی داوای نانی لێ بكات، به‌ردی ده‌داتێ؟</VERS>
      <VERS vnumber="10">یان داوای ماسی لێ بكات، ماری ده‌داتێ؟</VERS>
      <VERS vnumber="11">جا له‌گه‌ڵ ئه‌وه‌ی كه‌ ئێوه‌ خراپن و ده‌زانن دیاری باش به‌ منداڵه‌كانتان بده‌ن، باوكتان له‌ ئاسمان چه‌ند زیاتر شتی باش ده‌داته‌ ئه‌وانه‌ی داوای لێ‌ده‌كه‌ن.</VERS>
      <VERS vnumber="12">كه‌واته‌ له‌ هه‌ر شتێك‌دا ئاوا بۆ خه‌ڵك بكه‌ن كه‌ ده‌تانه‌وێ بۆتان بكرێت، چونكه‌ ئه‌مه‌یه‌ پوخته‌ی ته‌ورات و په‌یامی پێغه‌مبه‌ران.  </VERS>
      <VERS vnumber="13">
          له‌ ده‌رگای ته‌سك بڕۆنه‌ ژووره‌وه‌، چونكه‌ ده‌رگایه‌كی به‌رین و ڕێگایه‌كی پانه‌ ئه‌وه‌ی به‌ره‌و له‌ناوچوون ده‌ڕوات، زۆرن ئه‌وانه‌ی پێی‌دا ده‌چنه‌ ژووره‌وه‌.</VERS>
      <VERS vnumber="14">به‌ڵام ته‌سكه‌ ده‌رگا و ته‌نگه‌ ئه‌و ڕێگایه‌ی به‌ره‌و ژیان ده‌چێت، كه‌م كه‌سیش ده‌یدۆزێته‌وه‌.  </VERS>
      <VERS vnumber="15">
          ئاگاداری پێغه‌مبه‌رانی درۆزن بن كه‌ له‌ پێستی مه‌ڕدا بۆ لاتان دێن، به‌ڵام له‌ناوه‌وه‌ گورگی دڕنده‌ن.</VERS>
      <VERS vnumber="16">به‌ به‌رهه‌میان ده‌یانناسن. ئایا ترێ له‌ دڕك ده‌ڕنن یان هه‌نجیر له‌ چقڵ؟</VERS>
      <VERS vnumber="17">به‌م شێوه‌یه‌ هه‌ر دارێكی باش به‌رهه‌می باش ده‌دات، داری خراپیش به‌رهه‌می خراپ.</VERS>
      <VERS vnumber="18">داری چاك ناتوانێت به‌رهه‌می خراپ بدات و داری خراپیش ناتوانێت به‌رهه‌می باش بدات.</VERS>
      <VERS vnumber="19">هه‌ر دارێك به‌رهه‌می باش نه‌دات ده‌بڕدرێته‌وه‌ و فڕێده‌درێته‌ ناو ئاگر.</VERS>
      <VERS vnumber="20">كه‌واته‌ به‌ به‌رهه‌میان ده‌یانناسن.  </VERS>
      <VERS vnumber="21">
          نه‌ك هه‌ر كه‌سێك پێم بڵێت: "خوداوه‌ند، خوداوه‌ند!" ده‌چێته‌ ناو شانشینی ئاسمان، به‌ڵكو ئه‌وه‌ی به‌ خواستی باوكم ده‌كات كه‌ له‌ ئاسمانه‌.</VERS>
      <VERS vnumber="22">له‌و ڕۆژه‌دا، زۆر كه‌س پێم ده‌ڵێن: "خوداوه‌ند، خوداوه‌ند، ئایا به‌ ناوی تۆوه‌ پێشبینیمان نه‌كرد، به‌ ناوی تۆوه‌ ڕۆحی‌پیسمان ده‌رنه‌كرد، به‌ ناوی تۆوه‌ په‌رجوی زۆرمان نه‌كرد؟"</VERS>
      <VERS vnumber="23">ئینجا منیش پێیان ڕاده‌گه‌یه‌نم: "قه‌ت ئێوه‌م نه‌ناسیوه‌. لێم دوور بكه‌ونه‌وه‌، ئه‌ی سه‌رپێچیكاران!"  </VERS>
      <VERS vnumber="24">
          بۆیه‌ هه‌ر كه‌سێك گوێی له‌م وتانه‌م بێت و په‌یڕه‌وی بكات، وه‌ك پیاوێكی دانا وایه‌ كه‌ خانووه‌كه‌ی له‌سه‌ر به‌رد بنیادنابێت.</VERS>
      <VERS vnumber="25">باران باری و لافاو هه‌ڵستا و ڕه‌شه‌با هه‌ڵیكرد و له‌و خانووه‌ی دا، به‌ڵام نه‌ڕووخا، چونكه‌ له‌سه‌ر به‌رد بنیاد نرابوو.</VERS>
      <VERS vnumber="26">هه‌ر كه‌سێكیش گوێی له‌م وتانه‌م بێت و په‌یڕه‌وی نه‌كات، وه‌ك پیاوێكی گێل وایه‌ خانووه‌كه‌ی له‌سه‌ر لم بنیادنابێت.</VERS>
      <VERS vnumber="27">باران باری و لافاو هه‌ڵستا و ڕه‌شه‌با هه‌ڵیكرد و له‌و خانووه‌ی دا و ڕووخا، ڕووخانه‌كه‌شی گه‌وره‌ بوو.)  </VERS>
      <VERS vnumber="28">
          كاتێ عیسا ئه‌م وتانه‌ی ته‌واو كرد، خه‌ڵكه‌كه‌ له‌ فێركردنه‌كه‌ی سه‌رسام بوون،</VERS>
      <VERS vnumber="29">چونكه‌ وه‌ك ده‌سه‌ڵاتدارێك فێری ده‌كردن، نه‌ك وه‌كو مالمه‌كانیان.  </VERS>
    </CHAPTER>
    <CHAPTER cnumber="8">
      <VERS vnumber="1">
          كاتێ عیسا له‌ چیاكه‌ هاته‌ خواره‌وه‌، حه‌شاماتێك دوای كه‌وت.</VERS>
      <VERS vnumber="2">ئه‌وه‌بوو پیاوێكی گول هات، كڕنۆشی بۆ برد و وتی: (گه‌وره‌م، ئه‌گه‌ر بته‌وێت، ده‌توانیت پاكم بكه‌یته‌وه‌.)  </VERS>
      <VERS vnumber="3">
          عیساش ده‌ستی درێژكرد و ده‌ستی لێی‌دا، فه‌رمووی: (ده‌مه‌وێ، پاك‌ببه‌وه‌!) یه‌كسه‌ر له‌ گولی پاك‌بۆوه‌.</VERS>
      <VERS vnumber="4">ئینجا عیسا پێی فه‌رموو: (ئاگاداربه‌، به‌ كه‌س مه‌ڵێ، به‌ڵكو بڕۆ خۆت پیشانی كاهینه‌كه‌ بده‌ و ئه‌و قوربانییه‌ی موسا فه‌رمانی كردووه‌ بیكه‌، وه‌ك شایه‌تییه‌ك بۆیان.)  </VERS>
      <VERS vnumber="5">
          كاتێ عیسا چووه‌ كه‌فه‌رناحوم، سه‌رپه‌لێك هاته‌ لای، لێی پاڕایه‌وه‌</VERS>
      <VERS vnumber="6">و وتی: (گه‌وره‌م، خزمه‌تكاره‌كه‌م به‌ ئیفلیجی له‌ ماڵه‌وه‌ كه‌وتووه‌ و ئازارێكی زۆری هه‌یه‌.)  </VERS>
      <VERS vnumber="7">
          عیسا پێی فه‌رموو: (من دێم و چاكی ده‌كه‌مه‌وه‌.)  </VERS>
      <VERS vnumber="8">
          سه‌رپه‌له‌كه‌ش وه‌ڵامی دایه‌وه‌: (گه‌وره‌م شایانی ئه‌وه‌ نیم خۆت بێیته‌ ماڵه‌كه‌م، به‌ڵكو ته‌نها وشه‌یه‌ك بفه‌رموو خزمه‌تكاره‌كه‌م چاك‌ده‌بێته‌وه‌.</VERS>
      <VERS vnumber="9">چونكه‌ منیش مرۆڤێكم له‌ ژێر ده‌سه‌ڵات، سه‌ربازیش له‌ ژێر ده‌ستم هه‌یه‌، به‌مه‌ ده‌ڵێم، "بڕۆ،" ده‌ڕوات و به‌وی دیكه‌ش، "وه‌ره‌،" دێت، به‌ كۆیله‌كه‌شم، "ئه‌مه‌ بكه‌،" ده‌یكات.)  </VERS>
      <VERS vnumber="10">
          كاتێ عیسا گوێی له‌مه‌ بوو، سه‌رسام بوو، به‌وانه‌ی فه‌رموو كه‌ دوای ده‌كه‌وتن: (ڕاستیتان پێ ده‌ڵێم، له‌ ئیسرائیل‌دا باوه‌ڕێكی به‌هێزی ئاوام نه‌دیوه‌.</VERS>
      <VERS vnumber="11">پێتان ده‌ڵێم كه‌ زۆران له‌ ڕۆژهه‌ڵات و ڕۆژئاواوه‌ دێن و له‌گه‌ڵ ئیبراهیم و ئیسحاق و یاقوب له‌ شانشینی ئاسمان‌دا له‌سه‌ر خوان داده‌نیشن.</VERS>
      <VERS vnumber="12">به‌ڵام ڕۆڵه‌كانی شانشین فڕێده‌درێنه‌ تاریكی ده‌ره‌وه‌، جا گریان و جیڕه‌ی ددان له‌وێیه‌.)  </VERS>
      <VERS vnumber="13">
          ئینجا عیسا به‌ سه‌رپه‌له‌كه‌ی فه‌رموو: (بڕۆ! با هه‌روه‌ك باوه‌ڕت هێنا، بۆت ببێت.) جا له‌و كاته‌دا خزمه‌تكاره‌كه‌ی چاكبۆوه‌.  </VERS>
      <VERS vnumber="14">
          عیسا هاته‌ ماڵی په‌ترۆس، خه‌سووی په‌ترۆسی بینی كه‌وتووه‌، تای لێ هاتبوو.</VERS>
      <VERS vnumber="15">عیسا ده‌ستی له‌ ده‌ستی دا و تایه‌كه‌ به‌ری دا. ئه‌ویش هه‌ڵستا و ده‌ستی‌كرد به‌ خزمه‌تكردنیان.  </VERS>
      <VERS vnumber="16">
          كاتێ ئێواره‌ داهات، زۆر كه‌سیان بۆ هێنا ڕۆحی‌پیسیان تێدابوو، ئه‌ویش به‌ وشه‌یه‌ك ڕۆحه‌پیسه‌كانی ده‌ركرد و هه‌موو نه‌خۆشه‌كانی چاككرده‌وه‌.</VERS>
      <VERS vnumber="17">تاكو ئه‌وه‌ی به‌هۆی پێغه‌مبه‌ر ئیشایا وتراوه‌ بێته‌ دی كه‌ ده‌ڵێ:  {ئه‌و ده‌رده‌كانی ئێمه‌ی هه‌ڵگرت ونه‌خۆشییه‌كانمانی برد.} </VERS>
      <VERS vnumber="18">
          كاتێ عیسا خه‌ڵكێكی زۆری له‌ ده‌وری خۆی بینی، فه‌رمانی دا بپه‌ڕنه‌وه‌ ئه‌وبه‌ری ده‌ریاچه‌كه‌.</VERS>
      <VERS vnumber="19">مالمێك هاته‌ لای، پێی‌ووت: (مامۆستا، بۆ كوێ بڕۆیت دوات ده‌كه‌وم.)  </VERS>
      <VERS vnumber="20">
          عیساش پێی فه‌رموو: (ڕێوی كونی هه‌یه‌ و باڵنده‌ی ئاسمانیش هێلانه‌، به‌ڵام كوڕی مرۆڤ جێیه‌كی نییه‌ سه‌ری لێ دابنێت.)  </VERS>
      <VERS vnumber="21">
          یه‌كێكی دیكه‌ له‌ قوتابییه‌كانی پێی‌ووت: (گه‌وره‌م، ڕێگام بده‌ یه‌كه‌م جار بچم باوكم بنێژم.)  </VERS>
      <VERS vnumber="22">
          به‌ڵام عیسا پێی فه‌رموو: (دوام بكه‌وه‌، واز له‌ مردووان بهێنه‌ با مردووه‌كانی خۆيان بنێژن.)  </VERS>
      <VERS vnumber="23">
          كاتێ عیسا سواری به‌له‌مه‌كه‌ بوو، قوتابییه‌كانی دوای كه‌وتن.</VERS>
      <VERS vnumber="24">له‌ناكاو ڕه‌شه‌بایه‌كی به‌هێز هه‌ڵیكرده‌ سه‌ر ده‌ریاچه‌كه‌، خه‌ریك بوو شه‌پۆڵه‌كان به‌له‌مه‌كه‌ داپۆشن، كه‌چی عیسا نووستبوو.</VERS>
      <VERS vnumber="25">ئینجا قوتابییه‌كانی چوون و هه‌ڵیانستاند، وتیان: (گه‌وره‌م، ڕزگارمان بكه‌! وا له‌ناوده‌چین!)  </VERS>
      <VERS vnumber="26">
          ئه‌ویش پێی فه‌رموون: (ئه‌ی كه‌م‌باوه‌ڕینه‌، بۆچی ده‌ترسن؟) ئینجا هه‌ڵستا، له‌ ڕه‌شه‌با و ده‌ریاچه‌كه‌ی ڕاخوڕی، ئیتر بووه‌ هێمنییه‌كی ته‌واو.  </VERS>
      <VERS vnumber="27">
          ئه‌وانیش سه‌رسام بوون و وتیان: (ئه‌مه‌ چ مرۆڤێكه‌؟ ته‌نانه‌ت با و ده‌ریاش به‌ قسه‌ی ده‌كه‌ن!)  </VERS>
      <VERS vnumber="28">
          كاتێ عیسا گه‌یشته‌ ئه‌وبه‌ر، له‌ هه‌رێمی گه‌ده‌رین، دوو كه‌سی تووش‌بوو ڕۆحی‌پیسیان تێدابوو، له‌ گۆڕستانه‌وه‌ هاتبوونه‌ ده‌ره‌وه‌. زۆر دڕنده‌ بوون، ته‌نانه‌ت كه‌س نه‌ی‌ده‌وێرا به‌و ڕێگایه‌دا تێپه‌ڕێت.</VERS>
      <VERS vnumber="29">هاواریان كرد و وتیان: (چیت لێمان ده‌وێ، ئه‌ی كوڕی خودا؟ ئایا پێش وه‌خت بۆ ئێره‌ هاتوویت، تاكو ئه‌شكه‌نجه‌مان بده‌یت؟)  </VERS>
      <VERS vnumber="30">
          له‌ دووری ئه‌وانه‌وه‌ ڕانه‌ به‌رازێكی گه‌وره‌ ده‌له‌وه‌ڕان.</VERS>
      <VERS vnumber="31">ڕۆحه‌پیسه‌كانیش لێی پاڕانه‌وه‌ و وتیان: (ئه‌گه‌ر ده‌رمان ده‌كه‌یت، بماننێره‌ ناو ڕانه‌ به‌رازه‌كه‌.)  </VERS>
      <VERS vnumber="32">
          ئه‌ویش پێی فه‌رموون: (بڕۆن.) ئه‌وانیش ده‌رچوون و چوونه‌ ناو به‌رازه‌كان، ئه‌وه‌بوو هه‌موو ڕانه‌كه‌ له‌ قه‌دپاڵی گرده‌كه‌وه‌ به‌ره‌و ده‌ریاچه‌كه‌ هه‌ڵدێران و له‌ ئاوه‌كه‌دا خنكان.</VERS>
      <VERS vnumber="33">به‌رازه‌وانه‌كانیش بۆ ناو شار ڕایانكرد و هه‌موو شتێكیان گێڕایه‌وه‌، ئه‌وه‌ی به‌سه‌ر ئه‌وانه‌ هاتبوو كه‌ ڕۆحی‌پیسیان تێدابوو.</VERS>
      <VERS vnumber="34">ئه‌وه‌بوو شاره‌كه‌ هه‌مووی بۆ بینینی عیسا هاتنه‌ ده‌ره‌وه‌، كه‌ بینییان، لێی پاڕانه‌وه‌ له‌ ناوچه‌كه‌یان ده‌ربچێت.  </VERS>
    </CHAPTER>
    <CHAPTER cnumber="9">
      <VERS vnumber="1">
          ئینجا عیسا سواری به‌له‌مێك بوو، په‌ڕییه‌وه‌ و هاته‌ شاره‌كه‌ی خۆی.</VERS>
      <VERS vnumber="2">ئیفلیجێكیان هێنایه‌ لای له‌ناو نوێن كه‌وتبوو، كاتێ عیسا باوه‌ڕی ئه‌وانی بینی، به‌ ئیفلیجه‌كه‌ی فه‌رموو: (ڕۆڵه‌ دڵنیابه‌، گوناهه‌كانت به‌خشراون.)  </VERS>
      <VERS vnumber="3">
          جا هه‌ندێك له‌ مالمه‌كان له‌ دڵی خۆیان‌دا وتیان: (ئه‌مه‌ كفر ده‌كات!)  </VERS>
      <VERS vnumber="4">
          عیساش زانی بیر له‌ چی ده‌كه‌نه‌وه‌ و فه‌رمووی: (بۆچی له‌ دڵتان‌دا بیر له‌ خراپه‌ ده‌كه‌نه‌وه‌؟</VERS>
      <VERS vnumber="5">كامیان ئاسانتره‌ بووترێت، "گوناهه‌كانت به‌خشران،" یان بووترێت، "هه‌سته‌ و بڕۆ؟"</VERS>
      <VERS vnumber="6">به‌ڵام تاكو بزانن كوڕی مرۆڤ له‌سه‌ر زه‌وی ده‌سه‌ڵاتی گوناه‌ به‌خشینی هه‌یه‌،...) ئینجا به‌ ئیفلیجه‌كه‌ی فه‌رموو: (هه‌سته‌، نوێنه‌كه‌ت هه‌ڵگره‌ و بڕۆوه‌ ماڵ.)</VERS>
      <VERS vnumber="7">ئه‌ویش هه‌ڵستا و گه‌ڕایه‌وه‌ ماڵ.</VERS>
      <VERS vnumber="8">كاتێ خه‌ڵكه‌كه‌ ئه‌مه‌یان بینی، سام دایگرتن و ستایشی خودایان كرد، كه‌ ده‌سه‌ڵاتی ئاوای به‌ مرۆڤ داوه‌.  </VERS>
      <VERS vnumber="9">
          كه‌ عیسا له‌وێ تێده‌په‌ڕی، پیاوێكی بینی له‌ شوێنی باجگری دانیشتبوو، ناوی مه‌تا بوو. پێی فه‌رموو: (دوام بكه‌وه‌.) ئه‌ویش هه‌ڵستا و دوای كه‌وت.  </VERS>
      <VERS vnumber="10">
          له‌ كاتێك‌دا له‌ ماڵ پاڵی‌دابۆوه‌، زۆر باجگر و گوناهبار هاتن و له‌گه‌ڵ عیسا و قوتابییه‌كانی پاڵیان‌دایه‌وه‌.</VERS>
      <VERS vnumber="11">كه‌ فه‌ریسییه‌كان ئه‌مه‌یان بینی، به‌ قوتابییه‌كانیان وت: (بۆچی مامۆستاتان له‌گه‌ڵ باجگر و گوناهباران نان ده‌خوات؟)  </VERS>
      <VERS vnumber="12">
          جا كاتێ عیسا گوێی لێ‌بوو، فه‌رمووی: (له‌شساغ پێویستی به‌ پزیشك نییه‌، به‌ڵكو نه‌خۆش.</VERS>
      <VERS vnumber="13">بڕۆن و واتای ئه‌مه‌ فێربن: {من میهره‌بانیم ده‌وێ نه‌ك قوربانی.} چونكه‌ نه‌هاتووم ڕاستودروستان بانگ بكه‌م، به‌ڵكو گوناهباران.)  </VERS>
      <VERS vnumber="14">
          ئینجا قوتابییه‌كانی یه‌حیا هاتنه‌ لای و وتیان: (بۆچی ئێمه‌ و فه‌ریسییه‌كان زۆر جار به‌ڕۆژوو ده‌بین، به‌ڵام قوتابییه‌كانت به‌ڕۆژوو نابن؟)  </VERS>
      <VERS vnumber="15">
          عیسا پێی فه‌رموون: (ئایا ده‌كرێت شاییگێڕان ماته‌م بگێرن، له‌و كاته‌ی زاوا له‌گه‌ڵیان دایه‌؟ به‌ڵام ڕۆژانێك دێت زاوایان لێ ده‌بردرێت، ئه‌وسا به‌ڕۆژوو ده‌بن.  </VERS>
      <VERS vnumber="16">
          كه‌س كراسی كۆن به‌ په‌ڕۆی له‌ئاونه‌دراو پینه‌ ناكات، چونكه‌ پینه‌كه‌ كراسه‌كه‌ لێك ڕاده‌كێشێت و دڕاویه‌كه‌ خراپتر ده‌كات.</VERS>
      <VERS vnumber="17">شه‌رابی نوێش له‌ناو مه‌شكه‌ی كۆن ناكه‌ن، ئه‌گینا مه‌شكه‌كه‌ ده‌ته‌قێت، جا شه‌رابه‌كه‌ ده‌ڕژێت و مه‌شكه‌كه‌ش له‌ناوده‌چێت. به‌ڵكو شه‌رابی نوێ له‌ناو مه‌شكه‌ی نوێ ده‌كرێت و هه‌ردووكیان پارێزراو ده‌بن.)  </VERS>
      <VERS vnumber="18">
          كاتێ ئه‌مانه‌ی ده‌فه‌رموو، پێشه‌وایه‌ك هات و كڕنۆشی بۆ برد و وتی: (هه‌ر ئێستا كچه‌كه‌م مرد، به‌ڵام وه‌ره‌ ده‌ستی له‌سه‌ر دابنێ، زیندوو ده‌بێته‌وه‌.)</VERS>
      <VERS vnumber="19">عیساش هه‌ڵستا و له‌گه‌ڵ قوتابییه‌كانی دوای كه‌وت.  </VERS>
      <VERS vnumber="20">
          ئه‌وه‌بوو ژنێك كه‌ دوازده‌ ساڵ‌بوو خوێن‌به‌ربوونی هه‌بوو، له‌ دواوه‌ لێی نزیك‌بۆوه‌ و ده‌ستی له‌ چمكی كراسه‌كه‌ی دا،</VERS>
      <VERS vnumber="21">چونكه‌ له‌ دڵی خۆی‌دا وتی: (ئه‌گه‌ر ته‌نها ده‌ست له‌ جله‌كانیشی بده‌م، چاك ده‌بمه‌وه‌.)  </VERS>
      <VERS vnumber="22">
          عیسا ئاوڕی دایه‌وه‌، بینی و فه‌رمووی: (كچم دڵنیابه‌، باوه‌ڕه‌كه‌ت چاكی‌كردیته‌وه‌.) ژنه‌كه‌ یه‌كسه‌ر چاكبۆوه‌.  </VERS>
      <VERS vnumber="23">
          كاتێ عیسا چووه‌ ماڵی سه‌رۆكه‌كه‌، زوڕنابێژان و خه‌ڵكێكی په‌شێوی بینی،</VERS>
      <VERS vnumber="24">فه‌رمووی: (لاچن، كچه‌كه‌ نه‌مردووه‌، به‌ڵكو خه‌وتووه‌.) ئه‌وانیش پێی پێكه‌نین.</VERS>
      <VERS vnumber="25">كاتێ خه‌ڵكه‌كه‌ ده‌ركران، هاته‌ ژووره‌وه‌ و ده‌ستی گرت، كچه‌ش هه‌ڵستایه‌وه‌.</VERS>
      <VERS vnumber="26">ئه‌م هه‌واڵه‌ش به‌ هه‌موو ئه‌و ناوچه‌یه‌دا بڵاو‌بۆوه‌.  </VERS>
      <VERS vnumber="27">
          عیسا به‌وێدا ده‌ڕۆیشت، دوو كه‌سی نابینا دوای كه‌وتن، هاواریان ده‌كرد و ده‌یان‌ووت: (كوڕی داود، به‌زه‌ییت پێمان‌دا بێته‌وه‌.)  </VERS>
      <VERS vnumber="28">
          كاتێ هاته‌ ماڵه‌وه‌، كه‌سه‌ نابیناكان هاتنه‌ لای. عیساش پێی فه‌رموون: (له‌و باوه‌ڕه‌دان من بتوانم ئه‌مه‌ بكه‌م؟) پێیان وت: (به‌ڵێ گه‌وره‌م.)  </VERS>
      <VERS vnumber="29">
          ئینجا ئه‌ویش ده‌ستی له‌ چاویان دا و فه‌رمووی: (با به‌گوێره‌ی باوه‌ڕتان بۆتان ببێت.)</VERS>
      <VERS vnumber="30">ئیتر چاویان كرایه‌وه‌، عیساش به‌ توندی ئاگاداری كردنه‌وه‌: (ئاگاداربن با كه‌س نه‌زانێت.)</VERS>
      <VERS vnumber="31">به‌ڵام ئه‌وان ڕۆیشتن و هه‌موو ناوچه‌كه‌یان لێی تێگه‌یاند.  </VERS>
      <VERS vnumber="32">
          كاتێ‌ ده‌رده‌چوون، لاڵێكیان هێنایه‌ لای، ڕۆحی‌پیسی تێدابوو.</VERS>
      <VERS vnumber="33">كاتێ ڕۆحه‌ پیسه‌كه‌ ده‌ركرا، لاڵه‌كه‌ قسه‌ی كرد. خه‌ڵكه‌كه‌ش سه‌رسام بوون، وتیان: (قه‌ت له‌ ئیسرائیل‌دا شتی وا ڕووی نه‌داوه‌.)  </VERS>
      <VERS vnumber="34">
          به‌ڵام فه‌ریسییه‌كان وتیان: (به‌ شای ڕۆحه‌پیسه‌كان ڕۆحی‌پیس ده‌رده‌كات.)  </VERS>
      <VERS vnumber="35">
          عیسا به‌ هه‌موو شار و گونده‌كان‌دا ده‌گه‌ڕا، له‌ كه‌نیشته‌كانیان فێری ده‌كردن و موژده‌ی پاشایه‌تییه‌كه‌ی جاڕده‌دا، هه‌رچی نه‌خۆشی و هه‌رچی نه‌ساغی هه‌بوو چاكی ده‌كرده‌وه‌.</VERS>
      <VERS vnumber="36">كاتێ خه‌ڵكه‌كه‌ی بینی دڵی پێیان سووتا، چونكه‌ وه‌ك مه‌ڕی بێ شوان په‌رێشان و ده‌ربه‌ده‌ر بوون.</VERS>
      <VERS vnumber="37">جا به‌ قوتابییه‌كانی فه‌رموو: (دروێنه‌ زۆره‌، به‌ڵام سه‌پان كه‌مه‌.</VERS>
      <VERS vnumber="38">جا داوا له‌ خوداوه‌ندی دروێنه‌ بكه‌ن تاكو سه‌پان بۆ دروێنه‌كه‌ی بنێرێت.)  </VERS>
    </CHAPTER>
    <CHAPTER cnumber="10">
      <VERS vnumber="1">
          ئینجا دوازده‌ قوتابییه‌كه‌ی بانگ‌كرد، ده‌سه‌ڵاتی پێ‌دان تاكو ڕۆحی‌پیس ده‌ربكه‌ن و هه‌رچی نه‌خۆشی و نه‌ساغی هه‌بوو چاكبكه‌نه‌وه‌.  </VERS>
      <VERS vnumber="2">
          ئه‌مانه‌ش ناوی دوازده‌ نێردراوه‌كه‌یه‌: یه‌كه‌مین، شیمۆن كه‌ به‌ په‌ترۆس ناوده‌برا و ئه‌ندراوسی برای، یاقوبی كوڕی زه‌بدی و یۆحه‌نای برای،</VERS>
      <VERS vnumber="3">فیلیپۆس و به‌رتۆلماوس، تۆماس و مه‌تای باجگر، یاقوبی كوڕی حه‌لفا و ته‌داوس،</VERS>
      <VERS vnumber="4">شیمۆنی كانه‌وی و یه‌هوزای ئه‌سخه‌ریوتی كه‌ عیسای به‌ گرتن دا.  </VERS>
      <VERS vnumber="5">
          عیسا ئه‌م دوازده‌یه‌ی نارد، فه‌رمانی پێ كردن: (به‌ ڕێگای نه‌ته‌وه‌كان‌دا مه‌ڕۆن و مه‌چوونه‌ شاری سامیره‌ییه‌كان،</VERS>
      <VERS vnumber="6">به‌ڵكو له‌بری ئه‌وه‌ بڕۆنه‌ لای مه‌ڕه‌ ونبووه‌كانی ماڵی ئیسرائیل.</VERS>
      <VERS vnumber="7">كاتێ ده‌چن، جاڕبده‌ن و بڵێن: "پاشایه‌تی ئاسمان نزیك‌بۆته‌وه‌."</VERS>
      <VERS vnumber="8">نه‌خۆش چاكبكه‌نه‌وه‌، مردووان زیندوو بكه‌نه‌وه‌، گول پاك‌بكه‌نه‌وه‌، ڕۆحی‌پیس ده‌ربكه‌ن. به‌خۆڕایی وه‌رتانگرتووه‌، به‌خۆڕاییش بیده‌ن.</VERS>
      <VERS vnumber="9">زێڕ و زیو و مس له‌ پشتێنتان هه‌ڵمه‌گرن،</VERS>
      <VERS vnumber="10">نه‌ توره‌گه‌ بۆ ڕێگا، نه‌ دوو كراس و سۆلی زیاد و نه‌ گۆپاڵیش، چونكه‌ كارگه‌ر شایانی نانی خۆیه‌تی.  </VERS>
      <VERS vnumber="11">
          چوونه‌ هه‌ر شار و گوندێك، به‌ شوێن كه‌سێكی شایسته‌دا بگه‌ڕێن و تاكو ده‌ڕۆن له‌وێ بمێننه‌وه‌.</VERS>
      <VERS vnumber="12">كه‌ چوونه‌ ماڵه‌كه‌ سڵاوی لێ بكه‌ن.</VERS>
      <VERS vnumber="13">ئه‌گه‌ر ماڵه‌كه‌ شایسته‌ بوون، با ئاشتیتان بۆی بێت، به‌ڵام ئه‌گه‌ر شایسته‌ نه‌بوون، با ئاشتیتان بۆ خۆتان بگه‌ڕێته‌وه‌.</VERS>
      <VERS vnumber="14">ئه‌وه‌ی پێشوازی لێ نه‌كردن و گوێی له‌ قسه‌تان نه‌گرت، له‌و ماڵه‌ یان له‌و شاره‌ بڕۆنه‌ ده‌ره‌وه‌ و تۆزی پێتان بته‌كێنن.</VERS>
      <VERS vnumber="15">ڕاستیتان پێ ده‌ڵێم: له‌ ڕۆژی لێپرسینه‌وه‌دا، دۆخی خاكی سه‌دوم و عه‌مۆرا سزای سوكتر ده‌بێت له‌وه‌ی ئه‌م شاره‌.</VERS>
      <VERS vnumber="16">ئه‌وه‌تا من وه‌ك مه‌ڕ به‌ ناو گورگان‌دا ده‌تاننێرم. جا وریابن وه‌ك مار و بێبه‌ری بن وه‌ك كۆتر.  </VERS>
      <VERS vnumber="17">
          له‌ خه‌ڵكی به‌ئاگابن، چونكه‌ ده‌تانده‌نه‌ ئه‌نجومه‌ن و له‌ كه‌نیشته‌كانیان به‌ قامچی لێتان ده‌ده‌ن،</VERS>
      <VERS vnumber="18">له‌به‌ر من ده‌بردرێنه‌ به‌رده‌م فه‌رمانڕه‌وایان و پاشایان، وه‌ك شایه‌تێكی من بۆ ئه‌وان و بۆ نه‌ته‌وانیش.</VERS>
      <VERS vnumber="19">كاتێكیش به‌ گرتنتان ده‌ده‌ن، نیگه‌ران مه‌بن چۆن یان چی بڵێن، له‌و كاته‌دا پێتان ده‌درێت چی بڵێن،</VERS>
      <VERS vnumber="20">چونكه‌ ئێوه‌ قسه‌كه‌ر نین، به‌ڵكو ڕۆحی باوكتانه‌ له‌ ئێوه‌دا قسه‌ده‌كات.  </VERS>
      <VERS vnumber="21">
          برا برای خۆی بۆ مردن به‌ گرتن ده‌دات، باوك منداڵی خۆی. منداڵان له‌ دایك و باوك هه‌ڵده‌گه‌ڕێنه‌وه‌ و ده‌یانكوژن!</VERS>
      <VERS vnumber="22">هه‌موو خه‌ڵك له‌به‌ر ناوی من ڕقیان لێتان ده‌بێته‌وه‌، به‌ڵام ئه‌وه‌ی تاكو كۆتایی دانبه‌خۆدا بگرێت، ڕزگاری ده‌بێت.</VERS>
      <VERS vnumber="23">كه‌ له‌م شاره‌ ده‌تانچه‌وسێننه‌وه‌، ڕاكه‌ن بۆ یه‌كێكی دیكه‌. ڕاستیتان پێ ده‌ڵێم: شاره‌كانی ئیسرائیل ته‌واو ناكه‌ن پێش هاتنی كوڕی مرۆڤ.  </VERS>
      <VERS vnumber="24">
          قوتابی له‌ مامۆستاكه‌ی به‌رزتر نییه‌ و كۆیله‌ش له‌ گه‌وره‌كه‌ی به‌رزتر نییه‌.</VERS>
      <VERS vnumber="25">بۆ قوتابی به‌سه‌ وه‌ك مامۆستاكه‌ی بێت و كۆیله‌ش وه‌ك گه‌وره‌كه‌ی. ئه‌گه‌ر خاوه‌ن ماڵ به‌ "به‌عله‌زبول" ناو ببردرێت، چه‌ند زیاتر خانه‌واده‌كه‌ی؟  </VERS>
      <VERS vnumber="26">
          بۆیه‌ لێیان مه‌ترسن، چونكه‌ شاردراوه‌ نییه‌ ئاشكرا نه‌بێت و نهێنی نییه‌ ده‌رنه‌كه‌وێت.</VERS>
      <VERS vnumber="27">ئه‌وه‌ی له‌ تاریكی‌دا پێتانی ده‌ڵێم، له‌ ڕووناكی بیڵێنه‌وه‌، ئه‌وه‌ی به‌ چرپه‌ ده‌یبیستن، له‌ سه‌ربانان جاڕی بده‌ن.</VERS>
      <VERS vnumber="28">له‌وانه‌ مه‌ترسن كه‌ له‌ش ده‌كوژن، به‌ڵام ناتوانن گیان بكوژن، به‌ڵكو له‌وه‌ بترسن كه‌ ده‌توانێ هه‌ردووكیان له‌ دۆزه‌خ‌دا له‌ناوبه‌رێت.</VERS>
      <VERS vnumber="29">ئایا دوو چۆله‌كه‌ به‌ فلسێك نافرۆشرێت؟ كه‌چی هیچ یه‌كێكیان به‌بێ باوكتان ناكه‌وێته‌ سه‌ر زه‌وی.</VERS>
      <VERS vnumber="30">ئێوه‌ش ته‌نانه‌ت هه‌موو مووی سه‌رتان ژمێردراوه‌.</VERS>
      <VERS vnumber="31">كه‌واته‌ مه‌ترسن، ئێوه‌ زۆر له‌ چۆله‌كه‌ به‌نرخترن.  </VERS>
      <VERS vnumber="32">
          بۆیه‌ ئه‌وه‌ی له‌لای خه‌ڵك دانم پیابنێت، منیش له‌لای باوكم كه‌ له‌ ئاسمانه‌، دانی پیاده‌نێم.</VERS>
      <VERS vnumber="33">به‌ڵام ئه‌وه‌ی له‌لای خه‌ڵك نكۆڵیم لێ بكات، منیش له‌لای باوكم كه‌ له‌ ئاسمانه‌، نكۆڵی لێ ده‌كه‌م.  </VERS>
      <VERS vnumber="34">
          وا مه‌زانن كه‌ هاتووم تاكو ئاشتی بهێنمه‌ سه‌ر زه‌وی. نه‌هاتووم بۆ هێنانی ئاشتی، به‌ڵكو شمشێر!</VERS>
      <VERS vnumber="35">چونكه‌ من هاتووم بۆ هه‌ڵگه‌ڕاندنه‌وه‌ی  {كوڕ له‌ باوكی وكچ له‌ دایكی وبووك له‌ خه‌سووی.</VERS>
      <VERS vnumber="36">دوژمنی مرۆڤیش له‌ خانه‌واده‌كه‌ی خۆی ده‌بێت.} </VERS>
      <VERS vnumber="37">
          ئه‌وه‌ی باوك یان دایكی له‌ من خۆشتربووێت، شایانی من نییه‌. ئه‌وه‌ی كوڕ یان كچی له‌ من خۆشتربووێت، شایانی من نییه‌.</VERS>
      <VERS vnumber="38">ئه‌وه‌ی خاچه‌كه‌ی هه‌ڵنه‌گرێت و دوام نه‌كه‌وێت شایانی من نییه‌.</VERS>
      <VERS vnumber="39">ئه‌وه‌ی ژیانی خۆی بدۆزێته‌وه‌ ده‌یدۆڕێنێت، به‌ڵام ئه‌وه‌ی ژیانی خۆی له‌به‌ر من بدۆڕێنێت ده‌یدۆزێته‌وه‌.  </VERS>
      <VERS vnumber="40">
          ئه‌وه‌ی پێشوازیتان لێ بكات، پێشوازی له‌ من ده‌كات، ئه‌وه‌ش پێشوازیم بكات، پێشوازی له‌وه‌ ده‌كات كه‌ منی ناردووه‌.</VERS>
      <VERS vnumber="41">ئه‌وه‌ی پێشوازی له‌ پێغه‌مبه‌رێك بكات به‌ ناوی پێغه‌مبه‌ر، ئه‌وا پاداشتی پێغه‌مبه‌رێك وه‌رده‌گرێت. ئه‌وه‌ش پێشوازی له‌ پیاوچاكێك بكات به‌ ناوی پیاوچاك، ئه‌وا پاداشتی پیاوچاكێك وه‌رده‌گرێت.</VERS>
      <VERS vnumber="42">ئه‌وه‌ی ته‌نها جامه‌ ئاوێكی سارد بداته‌ یه‌كێك له‌م بچووكانه‌، له‌به‌ر ئه‌وه‌ی قوتابی منن، ڕاستیتان پێ ده‌ڵێم: پاداشتی ون نابێت.)  </VERS>
    </CHAPTER>
    <CHAPTER cnumber="11">
      <VERS vnumber="1">
          پاش ئه‌وه‌ی عیسا له‌ ڕێنمایی دوازده‌ قوتابییه‌كه‌ی ته‌واو بوو، له‌وێ ڕۆیشت و چوو بۆ فێركردن و جاڕدان له‌ شاره‌كانی ده‌وروبه‌ر.  </VERS>
      <VERS vnumber="2">
          كاتێ یه‌حیا له‌ زیندانه‌كه‌‌دا كاره‌كانی مه‌سیحی بیست، قوتابییه‌كانی خۆی نارد و</VERS>
      <VERS vnumber="3">پێی‌ووت: (تۆی ئه‌وه‌ی دێت، یان چاوه‌ڕێی یه‌كێكی دیكه‌ بكه‌ین؟)  </VERS>
      <VERS vnumber="4">
          عیساش له‌ وه‌ڵام‌دا پێی فه‌رموون: (بڕۆن، ئه‌وه‌ی ده‌یبیستن و ده‌یبینن به‌ یه‌حیای ڕابگه‌یه‌نن:</VERS>
      <VERS vnumber="5">كوێر ده‌بینن، گۆج ده‌ڕۆن، گول پاك‌ده‌بنه‌وه‌، كه‌ڕ ده‌بیستن، مردوو هه‌ڵده‌ستنه‌وه‌ و هه‌ژار موژده‌یان پێ ده‌درێت.</VERS>
      <VERS vnumber="6">خۆزگه‌ش ده‌خوازرێ به‌وه‌ی ساتمه‌م لێ ناكات.)  </VERS>
      <VERS vnumber="7">
          كاتێ ده‌ڕۆیشتن، عیسا سه‌باره‌ت به‌ یه‌حیا بۆ حه‌شاماته‌كه‌ ده‌ستی‌كرد به‌ قسه‌كردن: (بۆ بینینی چی ده‌رچوونه‌ چۆڵه‌وانی؟ قامیشێك كه‌ با ده‌یهه‌ژێنێ؟</VERS>
      <VERS vnumber="8">ئه‌ی بۆ بینینی چی ده‌رچوون؟ مرۆڤێك كه‌ به‌رگی نه‌رمی پۆشیوه‌؟ ئه‌وه‌تا ئه‌وانه‌ی به‌رگی نه‌رم‌ونۆڵ ده‌پۆشن له‌ كۆشكی پاشاكانن.</VERS>
      <VERS vnumber="9">بۆ بینینی چی ده‌رچوون؟ پێغه‌مبه‌رێك؟ به‌ڵێ، پێتان ده‌ڵێم، له‌ پێغه‌مبه‌ریش زیاتر.</VERS>
      <VERS vnumber="10">ئه‌مه‌ ئه‌وه‌یه‌ كه‌ ده‌رباره‌ی نووسراوه‌:  {ئه‌وه‌تا په‌یامبه‌ری خۆم له‌پێشته‌وه‌ ده‌نێرم،ئه‌وه‌ی ڕێگات بۆ ئاماده‌ ده‌كات.} </VERS>
      <VERS vnumber="11">
          ڕاستیتان پێ ده‌ڵێم: له‌نێو له‌ ژنبووان‌دا، كه‌س له‌ یه‌حیای له‌ئاوهه‌ڵكێش پایه‌ به‌رزتر نییه‌، به‌ڵام بچووكترینی ئه‌وه‌ی له‌ شانشینی ئاسمانه‌ له‌و پایه‌ به‌رزتره‌.</VERS>
      <VERS vnumber="12">له‌ ڕۆژانی یه‌حیای له‌ئاوهه‌ڵكێشه‌وه‌ تا ئێستا شانشینی ئاسمان به‌ هێز تێده‌كۆشێت، تێكۆشه‌رانیش ده‌ستی پێوه‌ده‌گرن.</VERS>
      <VERS vnumber="13">چونكه‌ هه‌موو پێغه‌مبه‌ران و ته‌ورات، تاكو هاتنی یه‌حیا پێشبینییان كردووه‌.</VERS>
      <VERS vnumber="14">ئه‌گه‌ر ده‌تانه‌وێ په‌سه‌ندی بكه‌ن، ئه‌مه‌ ئه‌لیاسه‌ كه‌ خه‌ریكه‌ بێت.</VERS>
      <VERS vnumber="15">ئه‌وه‌ی گویێ هه‌یه‌ با ببیستێت!  </VERS>
      <VERS vnumber="16">
          به‌ڵام ئه‌م نه‌وه‌یه‌ له‌ چی بچووێنم؟ له‌و منداڵانه‌ ده‌چن كه‌ له‌ بازاڕه‌كان‌دا دانیشتوون و بانگی یه‌كتری ده‌كه‌ن و</VERS>
      <VERS vnumber="17">ده‌ڵێن:  "زوڕنامان بۆ لێدان و هه‌ڵنه‌په‌ڕین،شینمان بۆ گێڕان و له‌ خۆتان نه‌دا." </VERS>
      <VERS vnumber="18">
          چونكه‌ یه‌حیا هات نه‌ ده‌خوات و نه‌ ده‌خواته‌وه‌، ده‌ڵێن: "ڕۆحی‌پیسی تێدایه‌."</VERS>
      <VERS vnumber="19">كوڕی مرۆڤ هات، ده‌خوات و ده‌خواته‌وه‌، ده‌ڵێن: "ئه‌مه‌ كابرایه‌كی نه‌وسن و مه‌یخۆره‌، هاوڕێی باجگران و گوناهبارانه‌." به‌ڵام دانایی به‌ كرداره‌كانی سه‌لمێندرا.)  </VERS>
      <VERS vnumber="20">
          ئینجا عیسا ده‌ستی به‌ سه‌رزه‌نشتكردنی ئه‌و شارانه‌ كرد كه‌ زۆربه‌ی په‌رجوه‌كانی تیایان‌دا نواندبوو، چونكه‌ تۆبه‌یان نه‌كردبوو.</VERS>
      <VERS vnumber="21">(قوڕ به‌ سه‌رت ئه‌ی خورازین! قوڕ به‌ سه‌رت ئه‌ی بێت‌سه‌یدا! چونكه‌ ئه‌و په‌رجوانه‌ی له‌ناو ئێوه‌دا كران، ئه‌گه‌ر له‌ سور و سه‌یدا بكرابووایه‌، هه‌ر زوو به‌ به‌رگی ماته‌م و له‌ ناو خۆڵه‌مێش تۆبه‌یان ده‌كرد.</VERS>
      <VERS vnumber="22">به‌ڵام پێتان ده‌ڵێم: له‌ ڕۆژی لێپرسینه‌وه‌دا سزای سور و سه‌یدا سوكتر ده‌بێت له‌وه‌ی بۆ ئێوه‌یه‌.</VERS>
      <VERS vnumber="23">تۆش ئه‌ی كه‌فه‌رناحوم، ئایا بۆ ئاسمان به‌رز ده‌كرێیته‌وه‌؟ به‌ جیهانی مردووان ده‌چیته‌ خواره‌وه‌، چونكه‌ ئه‌گه‌ر له‌ سه‌دوم‌دا ئه‌و په‌رجوانه‌ بكرابووایه‌ كه‌ له‌نێو تۆدا كرا، ئه‌وا تاكو ئه‌مڕۆ ده‌مایه‌وه‌.</VERS>
      <VERS vnumber="24">به‌ڵام پێتان ده‌ڵێم: له‌ ڕۆژی لێپرسینه‌وه‌دا سزای خاكی سه‌دوم له‌ هی تۆ سوكتر ده‌بێت.)  </VERS>
      <VERS vnumber="25">
          له‌و كاته‌دا عیسا فه‌رمووی: (ئه‌ی باوك سوپاست ده‌كه‌م، خوداوه‌ندی ئاسمان و زه‌وی، چونكه‌ ئه‌مانه‌ت له‌ دانا و تێگه‌یشتووان شاردۆته‌وه‌ و بۆ منداڵان ئاشكرات كردووه‌.</VERS>
      <VERS vnumber="26">به‌ڵێ ئه‌ی باوك، چونكه‌ ئه‌مه‌ت له‌به‌رچاو خۆش بوو.  </VERS>
      <VERS vnumber="27">
          له‌ باوكمه‌وه‌ هه‌موو شتێكم دراوه‌تێ، كه‌س كوڕه‌كه‌ ناناسێت باوكه‌كه‌ نه‌بێت، كه‌سیش باوكه‌كه‌ ناناسێت ته‌نها كوڕه‌كه‌ و ئه‌وانه‌ نه‌بن كه‌ كوڕه‌كه‌ ده‌یه‌وێ بۆیانی ده‌ربخات.  </VERS>
      <VERS vnumber="28">
          وه‌رن بۆ لام ئه‌ی هه‌موو ماندووان و بارگرانه‌كان، من ده‌تانحه‌سێنمه‌وه‌.</VERS>
      <VERS vnumber="29">نیری من بخه‌نه‌ سه‌ر خۆتان و له‌ منه‌وه‌ فێربن، چونكه‌ دڵنه‌رم و ڕۆح‌سووكم، حه‌سانه‌وه‌ش بۆ ده‌روونتان ده‌دۆزنه‌وه‌.</VERS>
      <VERS vnumber="30">چونكه‌ نیره‌كه‌م گونجاوه‌ و بارم سووكه‌.)  </VERS>
    </CHAPTER>
    <CHAPTER cnumber="12">
      <VERS vnumber="1">
          له‌و كاته‌دا، له‌ شه‌ممه‌دا عیسا به‌ناو ده‌غڵان‌دا تێده‌په‌ڕی، قوتابییه‌كانی برسییان بوو، ده‌ستیان‌كرد به‌ گوڵه‌گه‌نم پڕواندن و خواردنی.</VERS>
      <VERS vnumber="2">كه‌ فه‌ریسییه‌كان بینییان، پێیان وت: (ئه‌وه‌تا، ئه‌وه‌ی قوتابییه‌كانت ده‌یكه‌ن دروست نییه‌ له‌ شه‌ممه‌دا بكرێت.)  </VERS>
      <VERS vnumber="3">
          ئه‌ویش پێی فه‌رموون: (ئه‌ی نه‌تانخوێندۆته‌وه‌ داود چی كرد، كاتێ خۆی و ئه‌وانه‌ی له‌گه‌ڵی بوون برسییان بوو؟</VERS>
      <VERS vnumber="4">چۆن چووه‌ ناو ماڵی خودا و نانی قوربانی خوارد، كه‌ بۆ ئه‌و و ئه‌وانه‌ی له‌گه‌ڵی بوون دروست نه‌بوو بیخۆن، ته‌نها بۆ كاهینان نه‌بێ؟</VERS>
      <VERS vnumber="5">یان له‌ ته‌ورات نه‌تانخوێندۆته‌وه‌ كه‌ كاهینان شه‌مموان له‌ په‌رستگا شه‌ممه‌ گڵاو ده‌كه‌ن و بێ‌تاوانیشن؟</VERS>
      <VERS vnumber="6">پێتان ده‌ڵێم، گرنگتر له‌ په‌رستگا لێره‌یه‌.</VERS>
      <VERS vnumber="7">به‌ڵام ئه‌گه‌ر واتای ئه‌وه‌تان بزانیبووایه‌: {من میهره‌بانیم ده‌وێ نه‌ك قوربانی}، ئه‌وا بێ‌تاوانتان تاوانبار نه‌ده‌كرد.</VERS>
      <VERS vnumber="8">چونكه‌ كوڕی مرۆڤ گه‌وره‌ی ڕۆژی شه‌ممه‌یه‌.)  </VERS>
      <VERS vnumber="9">
          له‌وێ ڕۆیشت و هاته‌ كه‌نیشته‌كه‌یان،</VERS>
      <VERS vnumber="10">ئه‌وه‌بوو پیاوێك ده‌ستێكی وشك‌بوو، لێیان پرسی: (ئایا له‌ شه‌ممه‌دا چاككردنه‌وه‌ دروسته‌؟) تاكو سكاڵای لێ بكه‌ن.  </VERS>
      <VERS vnumber="11">
          پێی فه‌رموون: (كێ له‌ ئێوه‌ ئه‌گه‌ر مه‌ڕێكی هه‌بێت و له‌ شه‌ممه‌دا بكه‌وێته‌ چاڵێك، ئایا نایگرێت و ده‌ریناهێنێت؟</VERS>
      <VERS vnumber="12">مرۆڤ چه‌ند له‌ مه‌ڕ نرخدارتره‌! كه‌واته‌ له‌ شه‌ممه‌دا چاكه‌كردن دروسته‌.)  </VERS>
      <VERS vnumber="13">
          ئینجا به‌ پیاوه‌كه‌ی فه‌رموو: (ده‌ستت درێژ بكه‌.) ئه‌ویش درێژی كرد و چاكبۆوه‌، وه‌كو ئه‌وه‌ی دیكه‌.</VERS>
      <VERS vnumber="14">فه‌ریسییه‌كانیش كه‌ ده‌رچوون، ته‌گبیریان كرد چۆن له‌ناوی ببه‌ن.  </VERS>
      <VERS vnumber="15">
          عیساش به‌مه‌ی زانی، له‌وێ ڕۆیشت و خه‌ڵكێكی زۆر دوای كه‌وتن، ئه‌ویش هه‌موویانی چاككرده‌وه‌ و</VERS>
      <VERS vnumber="16">ئاگاداری كردنه‌وه‌ ئاشكرای نه‌كه‌ن،</VERS>
      <VERS vnumber="17">تاكو ئه‌وه‌ی به‌هۆی پێغه‌مبه‌ر ئیشایا وتراوه‌ بێته‌ دی كه‌ ده‌ڵێت:</VERS>
      <VERS vnumber="18">{ئه‌وه‌تا خزمه‌تكاره‌كه‌م كه‌ هه‌ڵمبژاردووه‌،خۆشه‌ویستم كه‌ پێی دڵشادم،ڕۆحی خۆمی ده‌خه‌مه‌ سه‌ر،جاڕی دادپه‌روه‌ری بۆ نه‌ته‌وه‌كان ده‌دات.</VERS>
      <VERS vnumber="19">شه‌ڕ ناكات و هاوار ناكات،كه‌سیش له‌ شه‌قام‌دا ده‌نگی نابیستێت.</VERS>
      <VERS vnumber="20">قامیشێكی كوتراو ناشكێنێت،پڵیته‌یه‌كی دووكه‌ڵكرده‌ ناكوژێنێته‌وه‌،تاكو دادپه‌روه‌ری به‌ سه‌ركه‌وتن ده‌گه‌یێنێت.</VERS>
      <VERS vnumber="21">نه‌ته‌وه‌كان هیوایان به‌ ناوی ئه‌و ده‌بێت.} </VERS>
      <VERS vnumber="22">
          ئینجا پیاوێكیان بۆ هێنا ڕۆحی‌پیسی تێدابوو، ئه‌ویش نابینا و لاڵ بوو، چاكی‌كرده‌وه‌ تا ئه‌وه‌ی لاڵه‌كه‌ قسه‌ی كرد و بینی.</VERS>
      <VERS vnumber="23">خه‌ڵكه‌كه‌ هه‌موو سه‌رسام بوون و وتیان: (ئه‌مه‌ كوڕی داود نییه‌؟)  </VERS>
      <VERS vnumber="24">
          به‌ڵام فه‌ریسییه‌كان كه‌ ئه‌مه‌یان بیست، وتیان: (ئه‌مه‌ ڕۆحی‌پیس ده‌رناكات، مه‌گه‌ر به‌ به‌عله‌زبولی شای ڕۆحه‌پیسه‌كان نه‌بێت.)  </VERS>
      <VERS vnumber="25">
          به‌ڵام عیسا به‌ بیركردنه‌وه‌ی ئه‌وانی زانی، پێی فه‌رموون: (هه‌ر شانشینێك دووبه‌ره‌كی تێدابێت، وێران ده‌بێت، هه‌ر شارێك یان ماڵێك دووبه‌ره‌كی تێدابێت، خۆی ڕاناگرێت.</VERS>
      <VERS vnumber="26">ئه‌گه‌ر شه‌یتان، شه‌یتان ده‌ربكات، ئه‌وا دووبه‌ره‌كییان تێدایه‌، كه‌واته‌ چۆن شانشینییه‌كه‌ی خۆی ڕاده‌گرێت؟</VERS>
      <VERS vnumber="27">ئه‌گه‌ر من به‌ به‌عله‌زبول ڕۆحی‌پیس ده‌ربكه‌م، ئه‌ی كوڕه‌كانتان به‌ كێ ده‌ریان ده‌كه‌ن؟ بۆیه‌ ئه‌وان ده‌بنه‌ دادوه‌رتان.</VERS>
      <VERS vnumber="28">به‌ڵام ئه‌گه‌ر من به‌ ڕۆحی خودا ڕۆحی‌پیس ده‌ربكه‌م، ئه‌وا پاشایه‌تی خودا هاتۆته‌ سه‌رتان.  </VERS>
      <VERS vnumber="29">
          یان چۆن یه‌كێك ده‌توانێ بچێته‌ ماڵی به‌هێزێك و شته‌كانی تاڵان بكات، مه‌گه‌ر زوو نه‌یبه‌ستێته‌وه‌، ئینجا ماڵه‌كه‌ی تاڵان بكات؟  </VERS>
      <VERS vnumber="30">
          ئه‌وه‌ی له‌گه‌ڵ من نییه‌ دژمه‌، ئه‌وه‌ی له‌گه‌ڵ من كۆناكاته‌وه‌، بڵاوی ده‌كاته‌وه‌.</VERS>
      <VERS vnumber="31">بۆیه‌ پێتان ده‌ڵێم: هه‌موو گوناه‌ و كفركردنێكی مرۆڤ ده‌به‌خشرێت، به‌ڵام كفركردن دژ به‌ ڕۆحی پیرۆز نابه‌خشرێت.</VERS>
      <VERS vnumber="32">ئه‌وه‌ی قسه‌ به‌ كوڕی مرۆڤ بڵێت، ده‌به‌خشرێت، به‌ڵام ئه‌وه‌ی قسه‌ به‌ ڕۆحی پیرۆز بڵێت، نابه‌خشرێت، نه‌ له‌م ڕۆژگاره‌ و نه‌ له‌وه‌ی دێت.  </VERS>
      <VERS vnumber="33">
          وابكه‌ن دار باش بێت، به‌رهه‌می باش ده‌بێت. یان وابكه‌ن دار خراپ بێت، به‌رهه‌می خراپ ده‌بێت، چونكه‌ دار به‌ به‌رهه‌م ده‌ناسرێت.</VERS>
      <VERS vnumber="34">ئه‌ی بێچوی كۆره‌ماران، كه‌ ئێوه‌ خراپ بن، چۆن ده‌توانن به‌ چاكه‌ بدوێن؟ ده‌م ئه‌وه‌ ده‌ڵێت كه‌ له‌ دڵ ده‌ڕژێته‌وه.</VERS>
      <VERS vnumber="35">مرۆڤی چاك له‌ گه‌نجینه‌ی چاك شتی چاك ده‌رده‌هێنێت، مرۆڤی خراپیش، له‌ گه‌نجینه‌ی خراپ، شتی خراپ ده‌رده‌هێنێت.</VERS>
      <VERS vnumber="36">به‌ڵام پێتان ده‌ڵێم: هه‌ر وشه‌یه‌كی بێ‌باك كه‌ خه‌ڵك پێی ده‌دوێ، له‌ ڕۆژی لێپرسینه‌وه‌دا هه‌ژماردی خۆی هه‌یه‌.</VERS>
      <VERS vnumber="37">چونكه‌ به‌ وشه‌كانی خۆت بێ‌تاوان ده‌كرێیت، به‌ وشه‌كانی خۆشت تاوانبار ده‌كرێیت.)  </VERS>
      <VERS vnumber="38">
          ئینجا هه‌ندێك مالم و فه‌ریسی وه‌ڵامیان دایه‌وه‌ و وتیان: (مامۆستا، ده‌مانه‌وێ نیشانه‌یه‌كت لێ ببینین.)  </VERS>
      <VERS vnumber="39">
          كه‌چی وه‌ڵامی دانه‌وه‌: (نه‌وه‌یه‌كی به‌دكار و داوێنپیس داوای نیشانه‌ ده‌كات، نیشانه‌ی نادرێتێ، جگه‌ له‌ نیشانه‌ی یونس.</VERS>
      <VERS vnumber="40">جا چۆن یونس سێ ڕۆژ و سێ شه‌و له‌ناو سكی ماسییه‌كی زه‌به‌لاحدا بوو، ئاواش كوڕی مرۆڤ سێ ڕۆژ و سێ شه‌و له‌ ناخی زه‌وی‌دا ده‌مێنێته‌وه‌.</VERS>
      <VERS vnumber="41">له‌ لێپرسینه‌وه‌دا خه‌ڵكی نه‌ینه‌وا، له‌گه‌ڵ ئه‌م نه‌وه‌یه‌ ڕاده‌وه‌ستن و تاوانباری ده‌كه‌ن، چونكه‌ به‌ جاڕدانه‌كه‌ی یونس تۆبه‌یان كرد. ئه‌وه‌تا له‌ یونس گرنگتر لێره‌یه‌.</VERS>
      <VERS vnumber="42">له‌ لێپرسینه‌وه‌دا شاژنی باشوور له‌گه‌ڵ ئه‌م نه‌وه‌یه‌ ڕاده‌وه‌ستێت و تاوانباری ده‌كات، چونكه‌ له‌وپه‌ڕی زه‌وییه‌وه‌ هات بۆ گوێگرتن له‌ دانایی سلێمان. ئه‌وه‌تا له‌ سلێمان گرنگتر لێره‌یه‌.  </VERS>
      <VERS vnumber="43">
          كاتێ ڕۆحی‌پیس له‌ مرۆڤ ده‌رده‌چێت، له‌ ناوچه‌ وشكانییه‌كان به‌دوای حه‌وانه‌وه‌ ده‌گه‌ڕێت و ده‌ستی ناكه‌وێت.</VERS>
      <VERS vnumber="44">ئینجا ده‌ڵێت: "ده‌گه‌ڕێمه‌وه‌ بۆ ماڵه‌كه‌ی خۆم كه‌ لێی ده‌رچووم." كاتێ ده‌گه‌ڕێته‌وه‌ ده‌بینێت چۆڵه‌ و گسك‌دراوه‌ و ڕێكخراوه‌.</VERS>
      <VERS vnumber="45">ئه‌وسا ده‌چێت و حه‌وت ڕۆحی‌پیسی دیكه‌ له‌ خۆی پیستر له‌‌گه‌ڵ خۆی ده‌هێنێت و ده‌چن و له‌وێ‌دا ده‌ژین. ئینجا كۆتایی ئه‌و مرۆڤه‌ له‌ جاران خراپتر ده‌بێت. بۆ ئه‌م نه‌وه‌ به‌دكاره‌ش، ئاوا ده‌بێت.)  </VERS>
      <VERS vnumber="46">
          له‌ كاتێك‌دا كه‌ عیسا قسه‌ی بۆ خه‌ڵكه‌كه‌ ده‌كرد، دایك و برایانی له‌ ده‌ره‌وه‌ ڕاوه‌ستابوون، داوایان ده‌كرد له‌گه‌ڵی بدوێن.</VERS>
      <VERS vnumber="47">یه‌كێك پێی‌ووت: (ئه‌وه‌ دایكت و برایانته‌ له‌ ده‌ره‌وه‌ ڕاوه‌ستاون، ده‌یانه‌وێ له‌گه‌ڵت بدوێن.)  </VERS>
      <VERS vnumber="48">
          ئه‌ویش وه‌ڵامی قسه‌كه‌ری دایه‌وه‌: (دایكم كێیه‌ و برایانم كێن؟)</VERS>
      <VERS vnumber="49">ئینجا ده‌ستی بۆ قوتابییه‌كانی ڕاكێشا و فه‌رمووی: (ئه‌وه‌تا دایك و برایانم،</VERS>
      <VERS vnumber="50">چونكه‌ ئه‌وه‌ی به‌ خواستی باوكم بكات كه‌ له‌ ئاسمانه‌، ئه‌وا خوشك و برا و دایكمه‌.)  </VERS>
    </CHAPTER>
    <CHAPTER cnumber="13">
      <VERS vnumber="1">
          هه‌ر له‌و ڕۆژدا عیسا له‌ ماڵ ده‌رچوو و له‌ كه‌ناری ده‌ریاچه‌ دانیشت.</VERS>
      <VERS vnumber="2">حه‌شاماتێك لێی كۆبۆوه‌، تاكو وای‌لێ‌هات چووه‌ ناو به‌له‌مێك دانیشت، خه‌ڵكه‌كه‌ش هه‌موو له‌ كه‌ناره‌كه‌ ڕاوه‌ستان.</VERS>
      <VERS vnumber="3">به‌ نموونه‌ باسی زۆر شتی بۆ كردن و فه‌رمووی: (تۆوده‌ر چوو تۆو بكات.</VERS>
      <VERS vnumber="4">كه‌ تۆوی ده‌كرد، هه‌ندێكی كه‌وته‌ سه‌ر ڕێگا، باڵنده‌ش هاتن و هه‌ڵیانلووشی.</VERS>
      <VERS vnumber="5">هه‌ندێكیش كه‌وته‌ سه‌ر زه‌وییه‌كی به‌رده‌ڵان كه‌ خۆڵی كه‌م بوو، خێرا سه‌ری ده‌ركرد، قووڵی خۆڵیشی نه‌بوو.</VERS>
      <VERS vnumber="6">كه‌ ڕۆژ هه‌ڵهات سووتا و وشك بوو، چونكه‌ ڕه‌گی نه‌بوو.</VERS>
      <VERS vnumber="7">هه‌ندێكیشیان كه‌وته‌ نێو دڕكان، دڕكه‌كان گه‌وره‌ بوون و خنكاندیانن.</VERS>
      <VERS vnumber="8">به‌ڵام هه‌ندێكیان كه‌وته‌ سه‌ر زه‌وییه‌كی باش و به‌رهه‌میان دا، هه‌ندێك یه‌ك به‌ سه‌د و هه‌ندێك یه‌ك به‌ شه‌ست و هه‌ندێكیش یه‌ك به‌ سی.</VERS>
      <VERS vnumber="9">ئه‌وه‌ی گوێی هه‌یه‌، با ببیستێت!)  </VERS>
      <VERS vnumber="10">
          قوتابییه‌كان هاتن و پێیان وت: (بۆچی به‌ نموونه‌ قسه‌یان بۆ ده‌كه‌یت؟)  </VERS>
      <VERS vnumber="11">
          وه‌ڵامی دانه‌وه‌: (له‌به‌ر ئه‌وه‌ی به‌ ئێوه‌ دراوه‌ نهێنی شانشینی ئاسمان بزانن، به‌ڵام به‌وان نه‌دراوه‌.</VERS>
      <VERS vnumber="12">چونكه‌ ئه‌وه‌ی هه‌یه‌تی، پێی ده‌درێت و لێی ده‌ڕژێ، به‌ڵام ئه‌وه‌ی نییه‌تی، ئه‌وه‌نده‌ش كه‌ هه‌یه‌تی لێی ده‌سه‌نرێته‌وه‌.</VERS>
      <VERS vnumber="13">بۆیه‌ به‌ نموونه‌ قسه‌یان بۆ ده‌كه‌م:  چونكه‌ سه‌یر ده‌كه‌ن، به‌ڵام نابینن،گوێ ده‌گرن، به‌ڵام نابیستن و تێ‌ناگه‌ن.</VERS>
      <VERS vnumber="14">پێشبینییه‌كه‌ی ئیشایا له‌وان‌دا هاته‌ دی، كه‌ ده‌فه‌رمووێ:  {بیستن ده‌بیستن، به‌ڵام تێ‌ناگه‌ن،سه‌یركردن سه‌یر ده‌كه‌ن، به‌ڵام نابینن،</VERS>
      <VERS vnumber="15">چونكه‌ دڵی ئه‌م گه‌له‌ ڕه‌ق بووه‌،گوێیان گران بووه‌ بۆ گوێگرتن،چاویان نوقاندووه‌،نه‌وه‌ك به‌ چاویان ببینن وبه‌ گوێیان ببیستن،به‌ دڵیان تێ‌بگه‌ن و بگه‌ڕێنه‌وه‌،منیش چاكیان بكه‌مه‌وه‌.}</VERS>
      <VERS vnumber="16">به‌ڵام ئێوه‌، خۆزگه‌ ده‌خوازرێ به‌ چاوتان، چونكه‌ ده‌بینن، به‌ گوێتان، چونكه‌ ده‌بیستن.</VERS>
      <VERS vnumber="17">ڕاستیتان پێ ده‌ڵێم: زۆر پێغه‌مبه‌ر و پیاوچاك به‌ ئاواته‌وه‌ بوون ئه‌وه‌ی ئێوه‌ ده‌یبینن بیبینن و نه‌یانبینی، ئه‌وه‌ی ئێوه‌ش ده‌یبیستن، بیبیستن، به‌ڵام نه‌یانبیست.  </VERS>
      <VERS vnumber="18">
          كه‌واته‌ گوێ له‌ نموونه‌ی تۆوده‌ره‌كه‌ بگرن:</VERS>
      <VERS vnumber="19">هه‌ر كه‌سێك په‌یام له‌باره‌ی شانشین ببیستێت و تێی‌نه‌گات، خراپه‌كاره‌كه‌ دێت و ئه‌وه‌ی له‌ دڵی‌دا تۆوكراوه‌ ده‌یڕفێنێت. ئه‌مه‌ ئه‌وه‌یه‌ كه‌ له‌سه‌ر ڕێگاكه‌ تۆوكرا.</VERS>
      <VERS vnumber="20">ئه‌وه‌ی له‌ زه‌وییه‌ به‌رده‌ڵانه‌كه‌ تۆوكرا، ئه‌وه‌یه‌ كه‌ وشه‌كه‌ ده‌بیستێ و یه‌كسه‌ر به‌ خۆشییه‌وه‌ وه‌ری ده‌گرێت،</VERS>
      <VERS vnumber="21">به‌ڵام له‌ خۆی‌دا بێ ڕه‌گه‌ و كاتییه‌، كاتێ له‌ پێناوی وشه‌كه‌ تووشی ته‌نگانه‌ و چه‌وسانه‌وه‌ ده‌بێت، یه‌كسه‌ر له‌ ڕێ لاده‌دات.</VERS>
      <VERS vnumber="22">ئه‌وه‌ی له‌نێو دڕكان‌دا تۆوكرا، ئه‌وه‌یه‌ كه‌ گوێ له‌ وشه‌كه‌ ده‌گرێت، به‌ڵام خه‌فه‌تی ڕۆژگار و فریوخواردن بۆ ده‌وڵه‌مه‌ندی، وشه‌كه‌ ده‌خنكێنن و بێ‌به‌رهه‌م ده‌بێت.</VERS>
      <VERS vnumber="23">به‌ڵام ئه‌وه‌ی له‌سه‌ر زه‌وییه‌ چاكه‌كه‌ تۆوكرا، ئه‌وه‌یه‌ كه‌ وشه‌كه‌ ده‌بیستێت و تێی‌ده‌گات، به‌رهه‌م ده‌دات، یه‌ك به‌ سه‌د و یه‌ك به‌ شه‌ست و یه‌ك به‌ سی.)  </VERS>
      <VERS vnumber="24">
          نموونه‌یه‌كی دیكه‌ی بۆ هێنانه‌وه‌: (شانشینی ئاسمان له‌ مرۆڤێك ده‌چێت، تۆوی چاك له‌ كێڵگه‌كه‌ی بچێنێت.</VERS>
      <VERS vnumber="25">به‌ڵام كاتێ خه‌ڵك نووستبوون، دوژمنه‌كه‌ی هات و له‌ناو گه‌نمه‌كه‌دا زیوانی چاند و ڕۆیشت.</VERS>
      <VERS vnumber="26">كاتێ گه‌نمه‌كه‌ ڕوا و گوڵی ده‌ركرد، زیوانه‌كه‌ش ده‌ركه‌وت.  </VERS>
      <VERS vnumber="27">
          كۆیله‌ی خاوه‌ن ماڵ هاتن و پێیان وت: "گه‌وره‌م، ئایا له‌ كێڵگه‌كه‌ت‌دا تۆوی چاكت تۆو نه‌كرد؟ ئیتر ئه‌م زیوانه‌ له‌كوێوه‌ هات؟"  </VERS>
      <VERS vnumber="28">
          ئه‌ویش پێی‌ووتن: "دوژمن ئه‌مه‌ی كردووه‌." كۆیله‌كانیش پێیان وت: "ده‌ته‌وێ بچین بژاری بكه‌ین؟"  </VERS>
      <VERS vnumber="29">
          وتی: "نه‌خێر، نه‌وه‌ك له‌گه‌ڵ بژاركردنی زیوان، گه‌نمیش هه‌ڵبكێشن.</VERS>
      <VERS vnumber="30">تاكو كاتی دروێنه‌ لێگه‌ڕێن با به‌یه‌كه‌وه‌ پێبگه‌ن، جا له‌ كاتی دروێنه‌دا به‌ سه‌پانه‌كان ده‌ڵێم، یه‌كه‌م جار زیوانه‌كه‌ بژار بكه‌ن و بیانكه‌نه‌ مه‌لو تاكو بسووتێندرێن، به‌ڵام گه‌نمه‌كه‌ له‌ ئه‌مباره‌كه‌م كۆبكه‌نه‌وه‌.")  </VERS>
      <VERS vnumber="31">
          نموونه‌یه‌كی دیكه‌ی بۆ هێنانه‌وه‌: (شانشینی ئاسمان وه‌ك ده‌نكه‌ خه‌رته‌له‌ وایه‌، كه‌ یه‌كێك بیهێنێ و له‌ كێڵگه‌كه‌ی‌دا بیچێنێ،</VERS>
      <VERS vnumber="32">كه‌ بچووكترین تۆوه‌، به‌ڵام كاتێ گه‌شه‌ ده‌كات، گه‌وره‌ترین ڕووه‌كه‌ و ده‌بێته‌ دره‌خت، ته‌نانه‌ت باڵنده‌ی ئاسمانیش دێن و له‌سه‌ر لقه‌كانی‌دا هێلانه‌ ده‌كه‌ن.)  </VERS>
      <VERS vnumber="33">
          نموونه‌یه‌كی دیكه‌ی بۆ هێنانه‌وه‌: (شانشینی ئاسمان له‌ هه‌ویرترشێك ده‌چێت، ئافره‌تێك هێنای و خستییه‌ ناو سێ پێوانه‌ ئارده‌وه‌، تاكو هه‌مووی هه‌ڵهات.)  </VERS>
      <VERS vnumber="34">
          عیسا هه‌موو ئه‌مانه‌ی به‌ نموونه‌ بۆ خه‌ڵكه‌كه‌ باس كرد، به‌بێ نموونه‌ قسه‌ی بۆ نه‌ده‌كردن،</VERS>
      <VERS vnumber="35">تاكو ئه‌وه‌ی خودا به‌هۆی پێغه‌مبه‌ر فه‌رموویه‌تی بێته‌ دی:  {به‌ نموونه‌ ده‌مم ده‌كه‌مه‌وه‌،ئه‌وه‌ی له‌ دامه‌زراندنی جیهانه‌وه‌ شاراوه‌یه‌ ده‌ریده‌بڕم.} </VERS>
      <VERS vnumber="36">
          ئینجا خه‌ڵكه‌كه‌ی به‌ڕێ‌كرد و گه‌ڕایه‌وه‌ بۆ ماڵ. قوتابییه‌كانی هاتنه‌ لای و وتیان: (نموونه‌ی زیوانی ناو كێڵگه‌كه‌مان بۆ لێك‌بده‌وه‌.)  </VERS>
      <VERS vnumber="37">
          وه‌ڵامی دایه‌وه‌: (تۆوده‌ری تۆوه‌ چاكه‌كه‌، كوڕی مرۆڤه‌.</VERS>
      <VERS vnumber="38">كێڵگه‌كه‌ش جیهانه‌، تۆوه‌ چاكه‌كه‌ش ڕۆڵه‌كانی شانشینن، زیوانه‌كه‌ش ڕۆڵه‌كانی خراپه‌كاره‌كه‌ن،</VERS>
      <VERS vnumber="39">دوژمنه‌كه‌ش كه‌ تۆوی كردن ئیبلیسه‌، دروێنه‌كه‌ش كۆتایی ڕۆژگار، سه‌پانه‌كانیش فریشته‌كانن.  </VERS>
      <VERS vnumber="40">
          وه‌ك زیوانه‌كه‌ بژاركرا و به‌ ئاگر ده‌سووتێندرێ، له‌ كۆتایی ڕۆژگاریش‌دا وا ده‌بێت.</VERS>
      <VERS vnumber="41">كوڕی مرۆڤ فریشته‌كانی ده‌نێرێت، هه‌موو كۆسپ و سه‌رپێچیكاران له‌ شانشینییه‌كه‌ی كۆده‌كه‌نه‌وه‌ و</VERS>
      <VERS vnumber="42">فڕێیان‌ده‌ده‌نه‌ ناو كووره‌ی ئاگره‌وه‌، جا له‌وێ ده‌بێته‌ گریان و جیڕه‌ی ددان.</VERS>
      <VERS vnumber="43">ئه‌وسا ڕاستودروستان له‌ شانشینی باوكیان‌دا وه‌ك ڕۆژ ده‌دره‌وشێنه‌وه‌. ئه‌وه‌ی گوێی هه‌یه‌، با ببیستێت!  </VERS>
      <VERS vnumber="44">
          شانشینی ئاسمان له‌ گه‌نجینه‌یه‌ك ده‌چێت له‌ كێڵگه‌یه‌ك‌دا شاردرابێته‌وه‌. یه‌كێك دۆزییه‌وه‌ و شاردییه‌وه‌، له‌ خۆشیان ده‌ڕوات و چی هه‌یه‌ ده‌یفرۆشێت و ئه‌و كێڵگه‌یه‌ی پێ ده‌كڕێت.  </VERS>
      <VERS vnumber="45">
          هه‌روه‌ها شانشینی ئاسمان له‌ بازرگانێك ده‌چێت به‌ شوێن مرواری نایاب‌دا ده‌گه‌ڕا.</VERS>
      <VERS vnumber="46">كاتێ مروارییه‌كی گرانبه‌های بینی، چوو هه‌رچی هه‌یبوو فرۆشتی و مروارییه‌كه‌ی كڕی.  </VERS>
      <VERS vnumber="47">
          هه‌روه‌ها شانشینی ئاسمان له‌ تۆڕێك ده‌چێت فڕێدرابێته‌ ده‌ریاچه‌وه‌، له‌ هه‌موو جۆرێك كۆده‌كاته‌وه‌.</VERS>
      <VERS vnumber="48">كاتێ پڕبوو، ڕایانكێشایه‌ كه‌نار، باشه‌كانیان له‌ سه‌به‌ته‌دا كۆكرده‌وه‌ و خراپه‌كانیشیان فڕێدا.</VERS>
      <VERS vnumber="49">كۆتایی ڕۆژگاریش ئاوا ده‌بێت: فریشته‌كان دێن و به‌دكاران له‌ناو ڕاستودروستان‌دا ده‌رده‌هێنن و</VERS>
      <VERS vnumber="50">فڕێیان‌ده‌ده‌نه‌ ناو كووره‌ی ئاگره‌وه‌. جا له‌وێ ده‌بێته‌ گریان و جیڕه‌ی ددان.)  </VERS>
      <VERS vnumber="51">
          عیسا لێی پرسین: (ئایا هه‌موو ئه‌مانه‌ تێگه‌یشتن؟) </VERS>
      <VERS vnumber="52">
          جا پێی فه‌رموون: (بۆیه‌ هه‌ر مالمێكی ڕاهێنراو له‌ شانشینی ئاسمان، له‌ خاوه‌ن ماڵێك ده‌چێ له‌ گه‌نجینه‌كه‌ی‌دا نوێ و كۆن ده‌ربهێنێت.)  </VERS>
      <VERS vnumber="53">
          كاتێ عیسا ئه‌م نموونانه‌ی ته‌واو كرد له‌وێ ڕۆیشت.</VERS>
      <VERS vnumber="54">هاته‌وه‌ شاره‌كه‌ی خۆی، له‌ كه‌نیشته‌كه‌یان فێری كردن، تا ئه‌وه‌ی سه‌رسام بوون و وتیان: (ئه‌مه‌ ئه‌م دانایی و په‌رجوانه‌ی له‌كوێ بوو؟</VERS>
      <VERS vnumber="55">ئه‌مه‌ كوڕی دارتاشه‌كه‌ نییه‌؟ ئه‌ی دایكی ناوی مریه‌م نییه‌؟ یاقوب و یوسف و شیمۆن و یه‌هوزا برای نین؟</VERS>
      <VERS vnumber="56">ئه‌وه‌ نییه‌ خوشكه‌كانی هه‌موویان له‌لامانن؟ ئه‌ی ئه‌مه‌ هه‌موو ئه‌مانه‌ی له‌كوێ بوو؟)</VERS>
      <VERS vnumber="57">جا ساتمه‌یان لێی كرد. </VERS>
      <VERS vnumber="58">
          له‌وێ‌دا په‌رجوی زۆری نه‌كرد، له‌به‌ر بێ‌باوه‌ڕییان.  </VERS>
    </CHAPTER>
    <CHAPTER cnumber="14">
      <VERS vnumber="1">
          له‌و كاته‌دا هێرۆدسی تیترارك ناوبانگی عیسای بیست،</VERS>
      <VERS vnumber="2">به‌ پیاوه‌كانی وت: (ئه‌مه‌ یه‌حیای له‌ئاوهه‌ڵكێشه‌ له‌ناو مردووان‌دا هه‌ڵستاوه‌ته‌وه‌، هێزی په‌رجو له‌سه‌ر ده‌ستی ئه‌و ده‌كرێت.)  </VERS>
      <VERS vnumber="3">
          چونكه‌ هێرۆدس، له‌به‌ر هێرۆدیای ژنی فیلیپۆسی برای، یه‌حیای گرتبوو و په‌لبه‌ستی كردبوو و خستبوویه‌ زیندانه‌وه‌.</VERS>
      <VERS vnumber="4">چونكه‌ یه‌حیا پێی ده‌ووت: (دروست نییه‌ تۆ بیخوازیت.)</VERS>
      <VERS vnumber="5">ئه‌ویش ده‌یویست بیكوژێت، به‌ڵام له‌ خه‌ڵكه‌كه‌ ده‌ترسا، چونكه‌ به‌ پێغه‌مبه‌ریان داده‌نا.  </VERS>
      <VERS vnumber="6">
          له‌ جه‌ژنی له‌دایكبوونی هێرۆدس، كچی هێرۆدیا له‌ناوه‌ڕاستی میوانان‌دا سه‌مای كرد و هێرۆدسی دڵخۆش كرد،</VERS>
      <VERS vnumber="7">ئه‌وه‌بوو به‌ سوێنده‌وه‌ به‌ڵێنی پێی دا، چی حه‌زی لێ بێت بیداتێ.</VERS>
      <VERS vnumber="8">كچه‌ش به‌ فیتی دایكی، وتی: (لێره‌ له‌سه‌ر سینییه‌ك سه‌ری یه‌حیای له‌ئاوهه‌ڵكێشم بده‌رێ.)</VERS>
      <VERS vnumber="9">پاشاش دڵگران بوو، به‌ڵام له‌به‌ر سوێنده‌كان و میوانه‌كان، فه‌رمانی دا بیده‌نێ.</VERS>
      <VERS vnumber="10">ئینجا ناردی و له‌ زیندان سه‌ری یه‌حیا بڕا و</VERS>
      <VERS vnumber="11">سه‌ره‌كه‌ی له‌سه‌ر سینییه‌ك هێنرا و درایه‌ كچه‌كه‌، ئه‌ویش بردییه‌ لای دایكی.</VERS>
      <VERS vnumber="12">قوتابییه‌كانی هاتن ته‌رمه‌كه‌یان هه‌ڵگرت و ناشتییان. ئینجا هاتن هه‌واڵیان دایه‌ عیسا.  </VERS>
      <VERS vnumber="13">
          كه‌ عیسا ئه‌مه‌ی بیست، به‌ ته‌نها به‌ره‌و شوێنێكی چۆڵ، به‌ به‌له‌م ئه‌وێی به‌جێ‌هێشت. كاتێ خه‌ڵك بیستیان، له‌ شاره‌كانه‌وه‌ به‌ پێیان دوای كه‌وتن.</VERS>
      <VERS vnumber="14">كاتێ له‌ به‌له‌م دابه‌زی، حه‌شاماتێكی بینی، دڵی پێیان سووتا و نه‌خۆشه‌كانی ئه‌وانی چاككرده‌وه‌.  </VERS>
      <VERS vnumber="15">
          كاتێ ئێواره‌ داهات، قوتابییه‌كانی هاتنه‌ لای، وتیان: (شوێنه‌كه‌ چۆڵه‌ و كاتیش دره‌نگه‌. خه‌ڵكه‌كه‌ به‌ڕێ‌بكه‌ با بڕۆنه‌ گونده‌كان و خواردن بۆ خۆیان بكڕن.)  </VERS>
      <VERS vnumber="16">
          به‌ڵام عیسا پێی فه‌رموون: (پێویست ناكات بڕۆن. ئێوه‌ خۆتان شتێكیان بده‌نێ با بیخۆن.)  </VERS>
      <VERS vnumber="17">
          ئه‌وانیش پێیان وت: (لێره‌ له‌ پێنج نان و دوو ماسی زیاترمان نییه‌.)  </VERS>
      <VERS vnumber="18">
          ئه‌ویش فه‌رمووی: (بۆ منی بهێننه‌ ئێره‌.)</VERS>
      <VERS vnumber="19">فه‌رمانی به‌ خه‌ڵكه‌كه‌ دا له‌سه‌ر گیاكه‌ دانیشن. ئینجا پێنج نانه‌كه‌ و دوو ماسییه‌كه‌ی هه‌ڵگرت و ته‌ماشای ئاسمانی كرد، سوپاسی خودای كرد و له‌تی‌كردن، ئینجا نانه‌كانی دایه‌ قوتابییه‌كان و ئه‌وانیش دایانه‌ خه‌ڵكه‌كه‌.</VERS>
      <VERS vnumber="20">هه‌موو خواردیان و تێر بوون، پاشان له‌و په‌لكه‌نانه‌ی مایه‌وه‌ دوازده‌ سه‌به‌ته‌ی پڕیان هه‌ڵگرته‌وه‌.</VERS>
      <VERS vnumber="21">نانخۆران نزیكه‌ی پێنج هه‌زار پیاو بوون، بێجگه‌ له‌ ژن و منداڵ.  </VERS>
      <VERS vnumber="22">
          یه‌كسه‌ر قوتابییه‌كانی ناچار كرد سواری به‌له‌مه‌كه‌ بن و پێش خۆی بڕۆنه‌ ئه‌وبه‌ر، تاكو خه‌ڵكه‌كه‌ به‌ڕێ ده‌كات.</VERS>
      <VERS vnumber="23">كاتێ خه‌ڵكه‌كه‌ی به‌ڕێ‌كرد، به‌ ته‌نها چووه‌ سه‌ر شاخ تاكو نوێژ بكات. كه‌ ئێواره‌ داهات له‌وێ به ‌ته‌نها بوو،</VERS>
      <VERS vnumber="24">به‌له‌مه‌كه‌ش ماوه‌یه‌كی زۆر له‌ وشكاییه‌وه‌ دوور كه‌وتبۆوه‌، شه‌پۆڵه‌كانیش پیایان‌دا ده‌كێشا، چونكه‌ بایه‌كه‌ پێچه‌وانه‌ بوو.</VERS>
      <VERS vnumber="25">له‌ چواره‌م به‌تڵی شه‌ودا عیسا بۆ لایان هات و به‌سه‌ر ده‌ریاچه‌كه‌دا ده‌ڕۆیشت.</VERS>
      <VERS vnumber="26">كاتێ قوتابییه‌كان بینییان له‌سه‌ر ده‌ریاچه‌كه‌ ده‌ڕوات، شێوان و وتیان: (ئه‌مه‌ دێوه‌زمه‌یه‌!) له‌ ترسانیش هاواریان كرد.  </VERS>
      <VERS vnumber="27">
          یه‌كسه‌ر عیسا قسه‌ی له‌گه‌ڵ كردن: (وره‌تان به‌رز بێ! ئه‌وه‌ منم. مه‌ترسن.)  </VERS>
      <VERS vnumber="28">
          په‌ترۆس وه‌ڵامی دایه‌وه‌: (گه‌وره‌م، ئه‌گه‌ر تۆی، فه‌رمانم پێ بده‌ به‌سه‌ر ئاوه‌كه‌دا بێمه‌ لات.)  </VERS>
      <VERS vnumber="29">
          فه‌رمووی: (وه‌ره‌.) په‌ترۆس له‌ به‌له‌مه‌كه‌ دابه‌زی و به‌سه‌ر ئاوه‌كه‌دا ڕۆیشت و به‌ره‌و لای عیسا به‌ڕێ‌كه‌وت.</VERS>
      <VERS vnumber="30">كاتێ بینی ڕه‌شه‌بایه‌، ترسا و ده‌ستی به‌ نوقومبوون كرد، هاواری كرد: (گه‌وره‌م، ڕزگارم بكه‌!)  </VERS>
      <VERS vnumber="31">
          عیساش یه‌كسه‌ر ده‌ستی درێژكرد و گرتییه‌وه‌ و پێی فه‌رموو: (كه‌م باوه‌ڕ، بۆچی گومانت كرد؟)  </VERS>
      <VERS vnumber="32">
          كه‌ سه‌ركه‌وتنه‌ ناو به‌له‌مه‌كه‌، بایه‌كه‌ وه‌ستا.</VERS>
      <VERS vnumber="33">ئه‌وانه‌ی له‌ناو به‌له‌مه‌كه‌ بوون، كڕنۆشیان بۆ برد و وتیان: (به‌ ڕاستی تۆ كوڕی خودای.)  </VERS>
      <VERS vnumber="34">
          كاتێ په‌ڕینه‌وه‌، هاتنه‌ خاكی جه‌نیساره‌ت.</VERS>
      <VERS vnumber="35">خه‌ڵكی ئاوایی ناسیانه‌وه‌، هه‌واڵیان دا به‌ ناوچه‌كانی ده‌وروبه‌ر و هه‌موو نه‌خۆشه‌كانیان بۆی هێنا.</VERS>
      <VERS vnumber="36">لێی ده‌پاڕانه‌وه‌ ته‌نها ده‌ست له‌ چمكی كراسه‌كه‌ی بده‌ن. جا هه‌موو ئه‌وانه‌ی ده‌ستیان لێی‌دا چاكبوونه‌وه‌.  </VERS>
    </CHAPTER>
    <CHAPTER cnumber="15">
      <VERS vnumber="1">
          ئینجا فه‌ریسی و مالمه‌كان له‌ ئۆرشه‌لیمه‌وه‌ هاتنه‌ لای عیسا و وتیان:</VERS>
      <VERS vnumber="2">(بۆچی قوتابییه‌كانت نه‌ریتی پیران ده‌شكێنن؟ پێش نانخواردن ده‌ستیان ناشۆن!)  </VERS>
      <VERS vnumber="3">
          ئه‌ویش وه‌ڵامی دانه‌وه‌: (ئه‌ی بۆچی ئێوه‌ له‌به‌ر نه‌ریتی خۆتان ڕاسپارده‌ی خودا ده‌شكێنن؟</VERS>
      <VERS vnumber="4">چونكه‌ خودا فه‌رموویه‌تی: {ڕێزی دایك و باوكت بگره‌}، {ئه‌وه‌ی نه‌فره‌ت له‌ باوكی یان دایكی بكات، ده‌بێ بكوژرێت.}</VERS>
      <VERS vnumber="5">به‌ڵام ئێوه‌ ده‌ڵێن: "ئه‌وه‌ی به‌ دایكی یان باوكی بڵێت، ئه‌وه‌ی له‌ منی وه‌رده‌گرن، قوربانییه‌،</VERS>
      <VERS vnumber="6">ئیتر ڕێز له‌ باوكی ناگرێت." جا له‌به‌ر نه‌ریتی خۆتان وشه‌ی خودا له‌كارده‌خه‌ن.</VERS>
      <VERS vnumber="7">ئه‌ی دووڕووان! سه‌باره‌ت به‌ ئێوه‌ ئیشایا پێشبینی باشی كردووه‌ و ده‌ڵێت:</VERS>
      <VERS vnumber="8">{ئه‌م گه‌له‌ به‌سه‌ر لێوان ڕێزم لێ ده‌گرێت،به‌ڵام دڵی لێم دووره‌.</VERS>
      <VERS vnumber="9">ئه‌وان به‌خۆڕایی ده‌مپه‌رستن،فێركردنێك فێرده‌كه‌ن كه‌ ڕاسپارده‌ی خه‌ڵكه‌.}) </VERS>
      <VERS vnumber="10">
          عیسا خه‌ڵكه‌كه‌ی بانگ‌كرد و پێی فه‌رموون: (گوێ‌بگرن و تێ‌بگه‌ن.</VERS>
      <VERS vnumber="11">ئه‌وه‌ی ده‌چێته‌ ناو ده‌م مرۆڤ گڵاو ناكات، به‌ڵكو ئه‌وه‌ی له‌ ده‌م دێته‌ ده‌ره‌وه‌، ئه‌مه‌ مرۆڤ گڵاو ده‌كات.)  </VERS>
      <VERS vnumber="12">
          ئینجا قوتابییه‌كان هاتنه‌ پێش و پێیان وت: (ده‌زانی كاتێ فه‌ریسییه‌كان گوێیان له‌ قسه‌كه‌ بوو بێزار بوون.)  </VERS>
      <VERS vnumber="13">
          وه‌ڵامی دایه‌وه‌: (هه‌ر ڕووه‌كێك باوكی ئاسمانیم نه‌یچاندبێت، هه‌ڵده‌كه‌ندرێت.</VERS>
      <VERS vnumber="14">وازیان لێ بهێنن، ئه‌وانه‌ كوێرن ڕابه‌رایه‌تی كوێره‌كان ده‌كه‌ن. ئه‌گه‌ر كوێر ڕابه‌رایه‌تی كوێر بكات، هه‌ردووكیان ده‌كه‌ونه‌ چاڵه‌وه‌.)  </VERS>
      <VERS vnumber="15">
          په‌ترۆس پێی‌ووت: (ئه‌م نموونه‌یه‌مان بۆ ڕوون بكه‌وه‌.)  </VERS>
      <VERS vnumber="16">
          عیسا فه‌رمووی: (ئێوه‌ش هێشتا تێ‌ناگه‌ن؟</VERS>
      <VERS vnumber="17">نازانن هه‌رچی ده‌چێته‌ ناو ده‌م ده‌ڕواته‌ ناو سك، دوایی فڕێده‌درێته‌ ده‌ره‌وه‌؟</VERS>
      <VERS vnumber="18">به‌ڵام ئه‌وه‌ی له‌ ده‌م دێته‌ ده‌ره‌وه‌، له‌ دڵه‌وه‌ ده‌رده‌چێت و ئه‌مه‌ مرۆڤ گڵاو ده‌كات.</VERS>
      <VERS vnumber="19">چونكه‌ بیری خراپ له‌ دڵه‌وه‌ ده‌رده‌چێت، كوشتن، داوێنپیسی، به‌دڕه‌وشتی، دزی، شایه‌تی درۆ، كفركردن.</VERS>
      <VERS vnumber="20">ئه‌مانه‌ مرۆڤ گڵاو ده‌كه‌ن. به‌ڵام خواردن به‌بێ ده‌ست شوشتن مرۆڤ گڵاو ناكات.)  </VERS>
      <VERS vnumber="21">
          عیسا له‌وێ ڕۆیشت و چووه‌ ناوچه‌كانی سور و سه‌یدا.</VERS>
      <VERS vnumber="22">ژنێكی كه‌نعانی خه‌ڵكی ده‌وروبه‌ری ئه‌وێ، ده‌رچوو و هاواری كرد: (گه‌وره‌م، كوڕی داود، به‌زه‌ییت پێم‌دا بێته‌وه‌! كچه‌كه‌م به‌ خراپی ڕۆحی‌پیسی تێدایه‌.)  </VERS>
      <VERS vnumber="23">
          به‌ڵام عیسا به‌ وشه‌یه‌كیش وه‌ڵامی نه‌دایه‌وه‌. قوتابییه‌كانی هاتنه‌ پێشی و تكایان لێی كرد: (به‌ڕێی بكه‌، وا به‌دوامانه‌وه‌ هاوار ده‌كات.)  </VERS>
      <VERS vnumber="24">
          وه‌ڵامی دایه‌وه‌: (من ته‌نها بۆ مه‌ڕه‌ ونبووه‌كانی ماڵی ئیسرائیل نێردراوم.)  </VERS>
      <VERS vnumber="25">
          به‌ڵام ژنه‌كه‌ هات، كڕنۆشی بۆ برد و وتی: (گه‌وره‌م یارمه‌تیم بده‌!)  </VERS>
      <VERS vnumber="26">
          وه‌ڵامی دایه‌وه‌: (ناشێت نانی منداڵان ببڕدرێت و فڕێبدرێت بۆ سه‌گ.)  </VERS>
      <VERS vnumber="27">
          ژنه‌كه‌ وتی: (ڕاسته‌ گه‌وره‌م، به‌ڵام سه‌گیش ئه‌و په‌لكه‌نانه‌ ده‌خوات كه‌ له‌ خوانی گه‌وره‌كانی ده‌كه‌وێت.)  </VERS>
      <VERS vnumber="28">
          ئینجا عیسا وه‌ڵامی دایه‌وه‌: (خانم، باوه‌ڕی تۆ به‌هێزه‌! ئه‌وه‌ی داوای ده‌كه‌یت با بۆت ببێت.) له‌و كاته‌وه‌ كچه‌كه‌ش چاكبۆوه‌.  </VERS>
      <VERS vnumber="29">
          ئینجا عیسا له‌وێ ڕۆیشت و هاته‌ لای ده‌ریای جه‌لیل، چووه‌ سه‌ر شاخێك و له‌وێ دانیشت.</VERS>
      <VERS vnumber="30">ئه‌وه‌بوو حه‌شاماتێك هاتنه‌ لای، شه‌ل و كوێر و گۆج و لاڵ و زۆری دیكه‌شیان له‌گه‌ڵ‌بوو، له‌به‌رپێی دایاننان، ئه‌ویش چاكی‌كردنه‌وه‌.</VERS>
      <VERS vnumber="31">ته‌نانه‌ت خه‌ڵكه‌كه‌ سه‌رسام بوون كه‌ بینییان لاڵ قسه‌ده‌كات و گۆج چاك‌ده‌بێته‌وه‌ و شه‌ل ده‌ڕوات و كوێر ده‌بینێت، جا ستایشی خودای ئیسرائیلیان كرد.  </VERS>
      <VERS vnumber="32">
          ئینجا عیسا قوتابییه‌كانی بانگ‌كرد و فه‌رمووی: (دڵم به‌و خه‌ڵكه‌ ده‌سووتێت، ئه‌وه‌ سێ ڕۆژه‌ له‌گه‌ڵم‌دان و هیچیان نییه‌ بیخۆن. ناشمه‌وێت به‌ برسیێتی بیاننێرمه‌وه‌، نه‌وه‌ك له‌ ڕێگا بڕ نه‌كه‌ن.)  </VERS>
      <VERS vnumber="33">
          قوتابییه‌كانی پێیان وت: (له‌م چۆڵه‌وانییه‌ ئه‌و نانه‌ زۆره‌مان له‌كوێ بوو بۆ ناندانی ئه‌م حه‌شاماته‌؟)  </VERS>
      <VERS vnumber="34">
          عیساش پێی فه‌رموون: (چه‌ند نانتان پێیه‌؟) </VERS>
      <VERS vnumber="35">
          ئیتر فه‌رمانی دا خه‌ڵكه‌كه‌ له‌سه‌ر زه‌وی دانیشن.</VERS>
      <VERS vnumber="36">حه‌وت نان و ماسییه‌كانی برد، سوپاسی‌كرد و له‌تی‌كردن و دایه‌ قوتابییه‌كان، قوتابییه‌كانیش دایانه‌ خه‌ڵكه‌كه‌.</VERS>
      <VERS vnumber="37">هه‌موو خواردیان و تێربوون، دوایی حه‌وت سه‌به‌ته‌ی پڕ په‌لكه‌نانیان كۆكرده‌وه‌.</VERS>
      <VERS vnumber="38">نانخۆران چوار هه‌زار پیاو بوون، بێجگه‌ له‌ ژن و منداڵ.</VERS>
      <VERS vnumber="39">ئینجا عیسا خه‌ڵكه‌كه‌ی به‌ڕێ‌كرد و سواری به‌له‌م بوو و هاته‌ سنووری مه‌گه‌دان.  </VERS>
    </CHAPTER>
    <CHAPTER cnumber="16">
      <VERS vnumber="1">
          فه‌ریسی و سه‌دوقییه‌كان هاتنه‌ لای عیسا بۆ ئه‌وه‌ی تاقی بكه‌نه‌وه‌، داوایان لێ‌كرد له‌ ئاسمانه‌وه‌ نیشانه‌یه‌كیان پیشان بدات.  </VERS>
      <VERS vnumber="2">
          وه‌ڵامی دایه‌وه‌: (كه‌ ئێواره‌ داهات، ده‌ڵێن "ساماڵه‌، چونكه‌ ئاسمان سوور هه‌ڵگه‌ڕاوه‌."</VERS>
      <VERS vnumber="3">له‌ به‌یانیش، "ئه‌مڕۆ هه‌وره‌، ئاسمان سوور هه‌ڵگه‌ڕاوه‌ و گرژه‌." ئێوه‌ ده‌زانن ڕووی ئاسمان بخوێننه‌وه‌، به‌ڵام ناتوانن نیشانه‌كانی زه‌مانه‌ لێك‌بده‌نه‌وه‌!</VERS>
      <VERS vnumber="4">نه‌وه‌یه‌كی به‌دكار و داوێنپیس داوای نیشانه‌ ده‌كات، نیشانه‌ی نادرێتێ، جگه‌ له‌ نیشانه‌ی یونس.) ئینجا به‌جێی‌هێشتن و ڕۆیشت.  </VERS>
      <VERS vnumber="5">
          قوتابییه‌كان گه‌یشتنه‌ ئه‌وبه‌ر، له‌بیریان چووبوو نان بهێنن.</VERS>
      <VERS vnumber="6">عیسا پێی فه‌رموون: (وریابن، ئاگاداربن له‌ هه‌ویرترشی فه‌ریسی و سه‌دوقییه‌كان.)  </VERS>
      <VERS vnumber="7">
          له‌ناو خۆیان‌دا گفتوگۆیان كرد و وتیان: (نانمان نه‌هێناوه‌.)  </VERS>
      <VERS vnumber="8">
          عیسا زانی و پێی فه‌رموون: (ئه‌ی كه‌م‌باوه‌ڕینه‌، بۆچی له‌نێو خۆتان ده‌ڵێن نانمان نییه‌؟</VERS>
      <VERS vnumber="9">ئایا هێشتا تێ‌نه‌گه‌یشتوون؟ نایه‌ته‌ بیرتان پێنج نانه‌كه‌ی پێنج هه‌زاره‌كه‌ و چه‌ند سه‌به‌ته‌شتان هه‌ڵگرته‌وه‌؟</VERS>
      <VERS vnumber="10">یان حه‌وت نانه‌كه‌ی چوار هه‌زاره‌كه‌ و چه‌ند سه‌به‌ته‌شتان هه‌ڵگرته‌وه‌؟</VERS>
      <VERS vnumber="11">چۆن تێ‌ناگه‌ن من باسی نانم بۆ نه‌كردن؟ له‌ هه‌ویرترشی فه‌ریسی و سه‌دوقییه‌كان ئاگاداربن!)</VERS>
      <VERS vnumber="12">ئینجا تێگه‌یشتن كه‌ ئه‌و له‌ هه‌ویرترشی نان ئاگاداریان ناكاته‌وه‌، به‌ڵكو له‌ فێركردنی فه‌ریسی و سه‌دوقییه‌كان.  </VERS>
      <VERS vnumber="13">
          كه‌ عیسا گه‌یشته‌ ناوچه‌ی قه‌یسه‌رییه‌ی فیلیپۆس، له‌ قوتابییه‌كانی پرسی: (ئایا خه‌ڵك ده‌ڵێن كوڕی مرۆڤ كێیه‌؟)  </VERS>
      <VERS vnumber="14">
          وتیان: (هه‌ندێك ده‌ڵێن یه‌حیای له‌ئاوهه‌ڵكێشه‌، هه‌ندێك ئه‌لیاس، هه‌ندێكیش ئیرمیا یان یه‌كێك له‌ پێغه‌مبه‌ران.)  </VERS>
      <VERS vnumber="15">
          پێی فه‌رموون: (ئه‌ی ئێوه‌ ده‌ڵێن من كێم؟)  </VERS>
      <VERS vnumber="16">
          شیمۆن په‌ترۆس وه‌ڵامی دایه‌وه‌: (تۆ مه‌سیحیت، كوڕی خودای زیندووی.)  </VERS>
      <VERS vnumber="17">
          عیساش وه‌ڵامی دایه‌وه‌: (خۆزگه‌ ده‌خوازرێ به‌ تۆ، شیمۆنی كوڕی یۆنا، چونكه‌ گۆشت و خوێن ئه‌مه‌یان بۆت ئاشكرا نه‌كرد، به‌ڵكو ئه‌و باوكه‌م كه‌ له‌ ئاسمانه‌.</VERS>
      <VERS vnumber="18">منیش پێت ده‌ڵێم، تۆ په‌ترۆسی و له‌سه‌ر ئه‌م به‌رده‌ كۆمه‌ڵه‌ی خۆم بنیاد ده‌نێم و ده‌روازه‌كانی جیهانی مردووانیش پێی ناوێرێت.</VERS>
      <VERS vnumber="19">كلیله‌كانی شانشینی ئاسمانت ده‌ده‌مێ، ئه‌وه‌ی تۆ له‌سه‌ر زه‌وی گرێی بده‌یت، له‌ ئاسمان‌دا گرێدراو ده‌بێت، ئه‌وه‌ی تۆ له‌سه‌ر زه‌وی بیكه‌یته‌وه‌، له‌ ئاسمان‌دا كراوه‌ ده‌بێت.)</VERS>
      <VERS vnumber="20">ئینجا فه‌رمانی دایه‌ قوتابییه‌كان به‌ كه‌س نه‌ڵێن كه‌ ئه‌و مه‌سیحه‌.  </VERS>
      <VERS vnumber="21">
          له‌و كاته‌وه‌ عیسا ده‌ستی‌كرد به‌ ڕوونكردنه‌وه‌ بۆ قوتابییه‌كانی كه‌ ده‌بێت بۆ ئۆرشه‌لیم بچێت، له‌وێ به‌ ده‌ستی پیران و كاهینانی باڵا و مالمه‌كان زۆر ئازار بچێژێت و بكوژرێت و له‌ ڕۆژی سێیه‌م هه‌ڵستێندرێته‌وه‌.  </VERS>
      <VERS vnumber="22">
          په‌ترۆس هێنایه‌ ئه‌م لاوه‌ و لێی ڕاخوڕی: (خودا نه‌كات گه‌وره‌م! هه‌رگیز ئه‌مه‌ت به‌سه‌ر نه‌یه‌ت!)  </VERS>
      <VERS vnumber="23">
          عیسا ئاوڕی دایه‌وه‌ و به‌ په‌ترۆسی فه‌رموو: (له‌به‌رچاوم لاچۆ، ئه‌ی شه‌یتان! كۆسپی له‌به‌رده‌مم، چونكه‌ بیر له‌ شته‌ خوداییه‌كان ناكه‌یته‌وه‌، به‌ڵكو شتی مرۆڤانه‌.)  </VERS>
      <VERS vnumber="24">
          ئینجا عیسا به‌ قوتابییه‌كانی فه‌رموو: (ئه‌گه‌ر یه‌كێك ویستی دوام بكه‌وێت، با نكۆڵی له‌ خۆی بكات و خاچه‌كه‌ی هه‌ڵبگرێت و دوام بكه‌وێت.</VERS>
      <VERS vnumber="25">چونكه‌ ئه‌وه‌ی بیه‌وێت خۆی ڕزگار بكات، ده‌یدۆڕێنێت، به‌ڵام ئه‌وه‌ی له‌ پێناوی من خۆی بدۆڕێنێت، ده‌یدۆزێته‌وه‌.</VERS>
      <VERS vnumber="26">چونكه‌ چی به‌كه‌ڵكی مرۆڤ دێت ئه‌گه‌ر هه‌موو جیهان بباته‌وه‌ و خۆی بدۆڕێنێت؟ یان مرۆڤ بۆ كڕینه‌وه‌ی خۆی چی ده‌دات؟</VERS>
      <VERS vnumber="27">چونكه‌ كوڕی مرۆڤ به‌ شكۆی باوكییه‌وه‌ له‌گه‌ڵ فریشته‌كانی خۆی ده‌گه‌ڕێته‌وه‌، ئه‌وسا پاداشتی هه‌ر كه‌سێك به‌ پێی كرداری ده‌داته‌وه‌.</VERS>
      <VERS vnumber="28">ڕاستیتان پێ ده‌ڵێم: هه‌ندێك له‌وانه‌ی لێره‌ ڕاوه‌ستاون، مردن ناچێژن تاكو كوڕی مرۆڤ نه‌بینن به‌ پاشایه‌تییه‌كه‌یه‌وه‌ دێته‌وه‌.)  </VERS>
    </CHAPTER>
    <CHAPTER cnumber="17">
      <VERS vnumber="1">
          دوای شه‌ش ڕۆژ عیسا په‌ترۆس و یاقوب و یۆحه‌نای برای برد و به‌ ته‌نها بۆ سه‌ر چیایه‌كی به‌رز ڕابه‌رایه‌تی كردن.</VERS>
      <VERS vnumber="2">له‌پێشیان شێوه‌ی گۆڕا، ڕووی وه‌ك ڕۆژ ده‌دره‌وشایه‌وه‌ و جله‌كانی وه‌ك ڕووناكی سپی هه‌ڵگه‌ڕان.</VERS>
      <VERS vnumber="3">ئه‌وه‌بوو موسا و ئه‌لیاسیان بۆ ده‌ركه‌وت و له‌گه‌ڵ عیسادا كه‌وتنه‌ گفتوگۆ.  </VERS>
      <VERS vnumber="4">
          ئینجا په‌ترۆس به‌ عیسای وت: (گه‌وره‌م، پێمان باشه‌ لێره‌ بین. ئه‌گه‌ر حه‌ز بكه‌یت لێره‌ سێ كه‌پرتان بۆ هه‌ڵده‌ده‌م، یه‌كێك بۆ تۆ و یه‌كێك بۆ موسا و یه‌كێكیش بۆ ئه‌لیاس.)  </VERS>
      <VERS vnumber="5">
          كاتێ قسه‌ی ده‌كرد، هه‌ورێكی ڕۆشن باڵی به‌سه‌ریان‌دا كێشا و ده‌نگێك له‌ هه‌وره‌كه‌وه‌ فه‌رمووی: (ئه‌مه‌ كوڕی خۆشه‌ویستمه‌، ئه‌وه‌ی پێی دڵشادم. گوێی لێ بگرن!)  </VERS>
      <VERS vnumber="6">
          كاتێ‌ قوتابییه‌كان گوێیان لێ‌بوو، به‌ده‌م‌دا كه‌وتن، زۆر ترسان.</VERS>
      <VERS vnumber="7">عیساش هات، ده‌ستی لێ‌دان و فه‌رمووی: (هه‌ستن، مه‌ترسن!)</VERS>
      <VERS vnumber="8">ئینجا چاویان هه‌ڵبڕی و له‌ عیسا زیاتر كه‌سیان نه‌بینی.  </VERS>
      <VERS vnumber="9">
          كه‌ له‌ چیاكه‌ ده‌هاتنه‌ خواره‌وه‌، عیسا فه‌رمانی پێ‌دان: (ئه‌مه‌ی بینیتان به‌ كه‌سی مه‌ڵێن، تاكو كوڕی مرۆڤ له‌ناو مردووان هه‌ڵده‌ستێندرێته‌وه‌.)  </VERS>
      <VERS vnumber="10">
          قوتابییه‌كانی لێیان پرسی: (باشه‌ بۆچی مالمه‌كان ده‌ڵێن ده‌بێت یه‌كه‌م جار ئه‌لیاس بێت؟)  </VERS>
      <VERS vnumber="11">
          وه‌ڵامی دایه‌وه‌: (ڕاسته‌، ئه‌لیاس دێت و هه‌موو شتێك ڕێك ده‌خاته‌وه‌.</VERS>
      <VERS vnumber="12">به‌ڵام پێتان ده‌ڵێم: ئه‌لیاس هات و نه‌یانناسی، چییان ویست پێیان كرد. هه‌روه‌ها كوڕی مرۆڤیش به‌ ده‌ستیانه‌وه‌ ئازار ده‌چێژێت.)</VERS>
      <VERS vnumber="13">ئه‌وسا قوتابییه‌كان تێگه‌یشتن كه‌ باسی یه‌حیای له‌ئاوهه‌ڵكێشی بۆ كردن.  </VERS>
      <VERS vnumber="14">
          كاتێ گه‌یشتنه‌ لای خه‌ڵكه‌كه‌، كابرایه‌ك هات و له‌به‌رده‌می چۆكی دادا و</VERS>
      <VERS vnumber="15">وتی: (گه‌وره‌م، به‌زه‌ییت به‌ كوڕه‌كه‌م‌دا بێته‌وه‌، خووداره‌ و ئازارێكی زۆر ده‌چێژێت. زۆر جار ده‌كه‌وێته‌ ناو ئاگر و زۆر جاریش ناو ئاوه‌وه‌.</VERS>
      <VERS vnumber="16">هێنامه‌ لای قوتابییه‌كانت، به‌ڵام نه‌یانتوانی چاكی بكه‌نه‌وه‌.)  </VERS>
      <VERS vnumber="17">
          جا عیسا وه‌ڵامی دایه‌وه‌: (ئه‌ی نه‌وه‌ی بێ‌باوه‌ڕ و خوار، تا كه‌ی له‌گه‌ڵتان بم؟ تا كه‌ی به‌رگه‌تان بگرم؟ بیهێننه‌ ئێره‌ بۆ لام.)</VERS>
      <VERS vnumber="18">عیساش لێی ڕاخوڕی و ڕۆحه‌ پیسه‌كه‌ لێی هاته‌ ده‌ره‌وه‌، له‌و كاته‌وه‌ كوڕه‌كه‌ چاكبۆوه‌.  </VERS>
      <VERS vnumber="19">
          پاشان قوتابییه‌كان به‌ ته‌نها هاتنه‌ لای عیسا و وتیان: (بۆچی ئێمه‌ نه‌مانتوانی ده‌ری بكه‌ین؟)  </VERS>
      <VERS vnumber="20">
          ئه‌ویش پێی فه‌رموون: (له‌به‌ر كه‌می باوه‌ڕتان. ڕاستیتان پێ ده‌ڵێم: ئه‌گه‌ر ئه‌وه‌نده‌ی ده‌نكه‌ خه‌رته‌له‌یه‌ك باوه‌ڕتان هه‌بێ، به‌و كێوه‌ ده‌ڵێن "له‌وێ بڕۆ،" ده‌ڕوات و شتێك بۆتان مه‌حاڵ نابێت. [</VERS>
      <VERS vnumber="21">به‌ڵام ئه‌م جۆره‌ ده‌رناچێت، به‌ نوێژ و ڕۆژوو نه‌بێت.])  </VERS>
      <VERS vnumber="22">
          له‌ جه‌لیل كۆببوونه‌وه‌، عیسا پێی فه‌رموون: (كوڕی مرۆڤ ده‌درێته‌ ده‌ست خه‌ڵك و</VERS>
      <VERS vnumber="23">ده‌یكوژن، له‌ ڕۆژی سێیه‌م هه‌ڵده‌ستێندرێته‌وه‌.) ئه‌وانیش زۆر دڵگران بوون.  </VERS>
      <VERS vnumber="24">
          كاتێ گه‌یشتنه‌ كه‌فه‌رناحوم، باجگرانی دوو درهه‌مه‌كه‌ هاتنه‌ لای په‌ترۆس و وتیان: (ئه‌رێ مامۆستاتان دوو درهه‌مه‌كه‌ نادات؟)  </VERS>
      <VERS vnumber="25">
          وتی: (به‌ڵێ.) </VERS>
      <VERS vnumber="26">
          وتی: (له‌ بیانی.)  عیساش پێی فه‌رموو: (كه‌واته‌ ڕۆڵه‌كان ئازادن.</VERS>
      <VERS vnumber="27">به‌ڵام تاكو بۆیان نه‌بینه‌ كۆسپ، بڕۆ ده‌ریاچه‌كه‌ و قولاب هه‌ڵده‌، یه‌كه‌م ماسی ده‌رده‌چێت بیگره‌، ده‌می بكه‌وه‌، ستاتیرێك ده‌بینیته‌وه‌، بیبه‌ و له‌ جیاتی خۆم و خۆت بیانده‌رێ.)  </VERS>
    </CHAPTER>
    <CHAPTER cnumber="18">
      <VERS vnumber="1">
          له‌و كاته‌دا قوتابییه‌كان هاتنه‌ لای عیسا و وتیان: (كێ له‌ شانشینی ئاسمان‌دا پایه‌ به‌رزتره‌؟)  </VERS>
      <VERS vnumber="2">
          ئه‌ویش منداڵێكی بانگ‌كرد و له‌ ناوه‌راستیان‌دا ڕایگرت،</VERS>
      <VERS vnumber="3">فه‌رمووی: (ڕاستیتان پێ بڵێم: ئه‌گه‌ر نه‌گۆڕێن و وه‌ك منداڵتان لێ‌نه‌یه‌ت، هه‌رگیز ناچنه‌ شانشینی ئاسمان.</VERS>
      <VERS vnumber="4">بۆیه‌ ئه‌وه‌ی وه‌ك ئه‌م منداڵه‌ خۆی نزم بكاته‌وه‌، له‌ شانشینی ئاسمان‌دا پایه‌ به‌رزتره‌.  </VERS>
      <VERS vnumber="5">
          ئه‌وه‌ی به‌ ناوی من پێشوازی له‌ منداڵێكی وه‌ك ئه‌مه‌ بكات، پێشوازی له‌ من ده‌كات.</VERS>
      <VERS vnumber="6">به‌ڵام ئه‌وه‌ی ساتمه‌ به‌ یه‌كێك له‌م بچووكانه‌ بكات كه‌ باوه‌ڕیان به‌ من هه‌یه‌، باشتره‌ بۆی به‌رداشێكی گه‌وره‌ به‌ ملیه‌وه‌ هه‌ڵبواسرێت و نوقومی بنی ده‌ریا بكرێت.  </VERS>
      <VERS vnumber="7">
          قوڕ به‌ سه‌ری جیهان له‌به‌ر كۆسپه‌كان! چونكه‌ كۆسپه‌كان هه‌ر ده‌بێ هه‌بن، به‌ڵام قوڕ به‌سه‌ر ئه‌وه‌ی ده‌بێته‌ هۆی كۆسپه‌كان!</VERS>
      <VERS vnumber="8">ئه‌گه‌ر ده‌ستت یان پێت بۆت بووه‌ كۆسپ، بیبڕه‌وه‌ و فڕێی‌بده‌. باشتره‌ به‌ گۆجی یان به‌ شه‌لی بچیته‌ ناو ژیانه‌وه‌ له‌وه‌ی به‌ دوو ده‌ست یان دوو پێیه‌وه‌ بخرێیته‌ ناو ئاگری تاهه‌تایی.</VERS>
      <VERS vnumber="9">ئه‌گه‌ر چاوت بۆت بووه‌ كۆسپ، ده‌ری بهێنه‌ و فڕێی‌بده‌. باشتره‌ به‌ یه‌ك چاو بچیته‌ ناو ژیانه‌وه‌ له‌وه‌ی به‌ دوو چاوه‌وه‌ بخرێیته‌ ئاگری دۆزه‌خه‌وه‌.  </VERS>
      <VERS vnumber="10">
          ئاگاداربن! به‌ سووكی مه‌ڕواننه‌ یه‌كێك له‌م بچووكانه‌، چونكه‌ پێتان ده‌ڵێم فریشته‌كانیان له‌ ئاسمان‌دا به‌رده‌وام ڕووی باوكم ده‌بینن كه‌ له‌ ئاسمان دایه‌. [</VERS>
      <VERS vnumber="11">چونكه‌ كوڕی مرۆڤ هاتووه‌ ونبووان ڕزگار بكات.]  </VERS>
      <VERS vnumber="12">
          ڕاتان چییه‌؟ ئه‌گه‌ر یه‌كێك سه‌د سه‌ر مه‌ڕی هه‌بێت و دانه‌یه‌كی لێ ونبێت، ئایا نه‌وه‌د و نۆیه‌كه‌ له‌ زوورگ‌دا به‌جێ ناهێڵێت تاكو بچێت به‌دوای ونبووه‌كه‌دا بگه‌ڕێت؟</VERS>
      <VERS vnumber="13">ڕاستیتان پێ بڵێم: ئه‌گه‌ر دۆزییه‌وه‌، له‌ نه‌وه‌د و نۆیه‌كه‌ی دیكه‌ كه‌ بزر نه‌ببوون زیاتر پێی دڵخۆش ده‌بێت!</VERS>
      <VERS vnumber="14">به‌ هه‌مان شێوه‌ باوكتان له‌ ئاسمان نایه‌وێت یه‌كێك له‌م بچووكانه‌ له‌ناوبچێت.  </VERS>
      <VERS vnumber="15">
          (ئه‌گه‌ر براكه‌ت خراپه‌ی له‌گه‌ڵ كردیت، بڕۆ به‌ ته‌نها له‌نێوان خۆت و خۆی گله‌یی لێ بكه‌. ئه‌گه‌ر گوێی لێ‌گرتی، ئه‌وا براكه‌ت به‌ده‌ست ده‌هێنیته‌وه‌.</VERS>
      <VERS vnumber="16">خۆ ئه‌گه‌ر گوێی نه‌گرت، یه‌ك یان دوو كه‌س له‌گه‌ڵ خۆت ببه‌، تاكو {هه‌موو بابه‌تێك له‌سه‌ر زاری دوو یان سێ شایه‌ت ساغ بكرێته‌وه‌.}</VERS>
      <VERS vnumber="17">ئه‌گه‌ر به‌ گوێی نه‌كردن، به‌ كڵێسا بڵێ، ئه‌گه‌ر به‌ گوێی كڵێساشی نه‌كرد، ئه‌وا به‌ بت‌په‌رست و باجگری دابنێ.  </VERS>
      <VERS vnumber="18">
          ڕاستیتان پێ ده‌ڵێم: ئه‌وه‌ی له‌سه‌ر زه‌وی گرێی بده‌ن، له‌ ئاسمانیش گرێدراو ده‌بێت، ئه‌وه‌ی له‌سه‌ر زه‌وی بیكه‌نه‌وه‌، له‌ ئاسمانیش كراوه‌ ده‌بێت.  </VERS>
      <VERS vnumber="19">
          دیسان ڕاستیتان پێ ده‌ڵێم: ئه‌گه‌ر دووان له‌ ئێوه‌ له‌سه‌ر زه‌وی له‌سه‌ر هه‌ر شتێك ڕێك بكه‌ون، هه‌رچی داوا بكه‌ن، له‌لایه‌ن باوكم كه‌ له‌ ئاسمانه‌، بۆیان ده‌بێت.</VERS>
      <VERS vnumber="20">چونكه‌ له‌ هه‌ر كوێیه‌ك دوو یان سێیان به‌ ناوی منه‌وه‌ كۆببنه‌وه‌، من له‌وێ له‌نێوانیان‌دا ده‌بم.)  </VERS>
      <VERS vnumber="21">
          ئینجا په‌ترۆس هات و پێی‌ووت: (گه‌وره‌م، ده‌بێ چه‌ند جار گه‌رده‌نی براكه‌م ئازاد بكه‌م كه‌ خراپه‌م له‌گه‌ڵ ده‌كات؟ تاكو حه‌وت جار؟)  </VERS>
      <VERS vnumber="22">
          عیساش پێی فه‌رموو: (من پێت ناڵێم حه‌وت جار، به‌ڵكو حه‌فتا كه‌ڕه‌ت حه‌وت جار!  </VERS>
      <VERS vnumber="23">
          بۆیه‌ پاشایه‌تی ئاسمان له‌ پاشایه‌ك ده‌چێت ویستی هه‌ژمارد له‌گه‌ڵ خزمه‌تكاره‌كانی بكات.</VERS>
      <VERS vnumber="24">كاتێ ده‌ستی پێ‌كرد، یه‌كێكیان بۆ هێنا ده‌ هه‌زار تالنت قه‌رزار بوو.</VERS>
      <VERS vnumber="25">كه‌ هیچی نه‌بوو بیداته‌وه‌، گه‌وره‌كه‌ی فه‌رمانی دا، خۆی و ژن و منداڵ و هه‌رچی هه‌یه‌تی بفرۆشرێت و قه‌رزه‌كه‌ بداته‌وه‌.  </VERS>
      <VERS vnumber="26">
          بۆیه‌ خزمه‌تكاره‌كه‌ له‌به‌رده‌می چۆكی دادا و وتی: "له‌سه‌رم ڕاوه‌سته‌، هه‌مووت ده‌ده‌مه‌وه‌."</VERS>
      <VERS vnumber="27">گه‌وره‌ی ئه‌و خزمه‌تكاره‌ دڵی پێی سووتا، ئازادی كرد و له‌ قه‌رزه‌كه‌ خۆش بوو.  </VERS>
      <VERS vnumber="28">
          ئه‌م خزمه‌تكاره‌ ڕۆیشت، خزمه‌تكارێكی هاوكاری خۆی بینی كه‌ سه‌د دینار قه‌رزاری بوو، ملی گرت و وتی: "ئه‌وه‌ی به‌سه‌رته‌وه‌یه‌ بمده‌ره‌وه‌!"  </VERS>
      <VERS vnumber="29">
          خزمه‌تكاره‌ هاوكاره‌كه‌ی له‌به‌رپێی كه‌وت، لێی پاڕایه‌وه‌: "له‌سه‌رم ڕاوه‌سته‌، ده‌تده‌مه‌وه‌."  </VERS>
      <VERS vnumber="30">
          به‌ڵام ڕازی نه‌بوو، چوو فڕێی‌دایه‌ زیندانه‌وه‌، تاكو ئه‌وه‌ی به‌سه‌ریه‌وه‌یه‌ بیداته‌وه‌.</VERS>
      <VERS vnumber="31">كاتێ خزمه‌تكاره‌ هاوكاره‌كانیان ڕووداوه‌كه‌یان بینی، زۆریان پێ ناخۆش بوو، هاتن و هه‌موو ئه‌وه‌ی ڕووی‌دابوو بۆ گه‌وره‌كه‌یان گێڕایه‌وه‌.  </VERS>
      <VERS vnumber="32">
          ئه‌وسا گه‌وره‌كه‌ی بانگی كرد و پێی‌ووت: "خزمه‌تكاری به‌دكار، له‌ هه‌موو ئه‌و قه‌رزه‌ خۆشبووم، چونكه‌ لێم پاڕایته‌وه‌.</VERS>
      <VERS vnumber="33">ئایا نه‌ده‌بوو تۆش به‌زه‌ییت به‌ خزمه‌تكاره‌ هاوكاره‌كه‌ت‌دا بێته‌وه‌، وه‌ك به‌زه‌ییم پێتدا هاته‌وه‌؟"</VERS>
      <VERS vnumber="34">جا گه‌وره‌كه‌ی تووڕه‌ بوو و دایه‌ ده‌ست جه‌لاده‌كانه‌وه‌، تاكو هه‌ر شتێكی به‌سه‌ره‌وه‌یه‌ بیداته‌وه‌.  </VERS>
      <VERS vnumber="35">
          باوكی ئاسمانیشم واتان لێ‌ده‌كات، ئه‌گه‌ر هه‌ریه‌كه‌تان له‌ دڵه‌وه‌ گه‌رده‌نی خوشكی یان براكه‌ی ئازاد نه‌كات.)  </VERS>
    </CHAPTER>
    <CHAPTER cnumber="19">
      <VERS vnumber="1">
          كاتێ عیسا له‌م قسانه‌ بۆوه‌، جه‌لیلی به‌جێ‌هێشت و هاته‌ هه‌رێمی یه‌هودیا، له‌ پشت ڕووباری ئوردون.</VERS>
      <VERS vnumber="2">حه‌شاماتێك دوای كه‌وت، ئه‌ویش له‌وێ چاكی‌كردنه‌وه‌.  </VERS>
      <VERS vnumber="3">
          هه‌ندێك فه‌ریسی هاتنه‌ لای بۆ ئه‌وه‌ی تاقی بكه‌نه‌وه‌، وتیان: (ئایا دروسته‌ مێرد له‌به‌ر هه‌ر هۆیه‌ك بێت ژنه‌كه‌ی ته‌ڵاق بدات؟)  </VERS>
      <VERS vnumber="4">
          وه‌ڵامی دانه‌وه‌: (ئه‌ی نه‌تانخوێندۆته‌وه‌، ئه‌وه‌ی له‌ سه‌ره‌تاوه‌ به‌دیهێناوه‌ {به‌ نێر و مێ به‌دیهێنان}؟</VERS>
      <VERS vnumber="5">هه‌روه‌ها فه‌رمووی: {بۆیه‌ پیاو دایك و باوكی به‌جێ‌ده‌هێڵێت و به‌ ژنه‌كه‌یه‌وه‌ ده‌نووسێت، ئیتر هه‌ردووكیان ده‌بنه‌ یه‌ك جه‌سته‌.}</VERS>
      <VERS vnumber="6">كه‌واته‌ چیتر دوو نین به‌ڵكو یه‌ك جه‌سته‌ن. بۆیه‌ ئه‌وه‌ی خودا به‌ یه‌كتری گه‌یاندووه‌، با مرۆڤ جیای نه‌كاته‌وه‌.)  </VERS>
      <VERS vnumber="7">
          پێیان وت: (ئه‌ی بۆچی موسا فه‌رمانی داوه‌ ته‌ڵاقنامه‌ بدرێت و ته‌ڵاق بكه‌وێت؟)  </VERS>
      <VERS vnumber="8">
          پێی فه‌رموون: (له‌به‌ر دڵڕه‌قیتان موسا ڕێی دان ژنه‌كانتان ته‌ڵاق بده‌ن، ئه‌گینا له‌ سه‌ره‌تاوه‌ وا نه‌بوو.</VERS>
      <VERS vnumber="9">به‌ڵام پێتان ده‌ڵێم: ئه‌وه‌ی ژنه‌كه‌ی بێ هۆی داوێنپیسی ته‌ڵاق بدات و یه‌كێكی دیكه‌ بهێنێت، ئه‌وا داوێنپیسی ده‌كات.)  </VERS>
      <VERS vnumber="10">
          قوتابییه‌كانی پێیان وت: (ئه‌گه‌ر حاڵی پیاو له‌گه‌ڵ ژن وابێت، باشتره‌ ژن نه‌هێنێت!)  </VERS>
      <VERS vnumber="11">
          به‌ڵام پێی فه‌رموون: (هه‌موو خه‌ڵكی ناتوانن ئه‌م قسه‌یه‌ په‌سه‌ند بكه‌ن، ته‌نها ئه‌وانه‌ی پێیان دراوه‌.</VERS>
      <VERS vnumber="12">چونكه‌ خه‌ساو هه‌ن زگماكن، خه‌ساویش هه‌ن مرۆڤ خه‌ساندویانن، خه‌ساویش هه‌ن له‌ پێناوی شانشینی ئاسمان خۆیان خه‌ساندوه‌. كێ ده‌توانێت په‌سه‌ندی بكات، با په‌سه‌ندی بكات.)  </VERS>
      <VERS vnumber="13">
          ئینجا منداڵیان بۆی هێنا تاكو ده‌ستیان له‌سه‌ر دابنێت و نوێژ بكات، كه‌چی قوتابییه‌كان لێیان ڕاخوڕین.  </VERS>
      <VERS vnumber="14">
          به‌ڵام عیسا فه‌رمووی: (لێگه‌ڕێن منداڵان بێنه‌ لام، ڕێیان لێ مه‌گرن، چونكه‌ شانشینی ئاسمان هی وه‌ك ئه‌مانه‌یه‌.)</VERS>
      <VERS vnumber="15">ده‌ستی له‌سه‌ر دانان و له‌وێ ڕۆیشت.  </VERS>
      <VERS vnumber="16">
          ئینجا یه‌كێك هاته‌ لای و وتی: (مامۆستا، چ چاكه‌یه‌ك بكه‌م تاكو ژیانی تاهه‌تاییم هه‌بێت؟)  </VERS>
      <VERS vnumber="17">
          پێی فه‌رموو: (بۆچی له‌باره‌ی چاكه‌وه‌ پرسیارم لێ ده‌كه‌یت؟ ته‌نها یه‌كێك چاكه‌. به‌ڵام ئه‌گه‌ر ده‌ته‌وێت بچیته‌ ناو ژیانه‌وه‌، ڕاسپارده‌كان بپارێزه‌.)  </VERS>
      <VERS vnumber="18">
          پێی‌ووت: (كامیان؟)  عیساش فه‌رمووی: {مه‌كوژه‌، داوێنپیسی مه‌كه‌، مه‌دزه‌، شایه‌تی درۆ مه‌ده‌،</VERS>
      <VERS vnumber="19">ڕێزی دایك و باوكت بگره‌} و {نزیكه‌كه‌ت وه‌ك خۆت خۆش‌بووێ.}  </VERS>
      <VERS vnumber="20">
          گه‌نجه‌كه‌ش پێی‌ووت: (ئه‌مانه‌م هه‌مووی كردووه‌، ئیتر له‌ چیم كه‌مه‌؟)  </VERS>
      <VERS vnumber="21">
          عیسا پێی فه‌رموو: (ئه‌گه‌ر ده‌ته‌وێت ته‌واو بیت، بڕۆ سامانه‌كانت بفرۆشه‌ و بیده‌ هه‌ژاران، ئیتر گه‌نجینه‌یه‌كت له‌ ئاسمان‌دا ده‌بێت و وه‌ره‌ دوام بكه‌وه‌.)  </VERS>
      <VERS vnumber="22">
          به‌ڵام گه‌نجه‌كه‌ كه‌ ئه‌م وشه‌یه‌ی بیست، به‌ دڵته‌نگییه‌وه‌ ڕۆیشت، چونكه‌ سامانێكی زۆری هه‌بوو.  </VERS>
      <VERS vnumber="23">
          عیساش به‌ قوتابییه‌كانی فه‌رموو: (ڕاستیتان پێ ده‌ڵێم: ده‌وڵه‌مه‌ند به‌ سه‌ختی ده‌چێته‌ ناو شانشینی ئاسمانه‌وه‌.</VERS>
      <VERS vnumber="24">دیسان پێتان ده‌ڵێم: ئاسانتره‌ وشترێك له‌ كونی ده‌رزیه‌كه‌وه‌ بچێته‌ ژووره‌وه‌ له‌وه‌ی ده‌وڵه‌مه‌ندێك بچێته‌ ناو شانشینی خودا.)  </VERS>
      <VERS vnumber="25">
          قوتابییه‌كان كه‌ گوێیان له‌مه‌ بوو زۆر سه‌رسام بوون، وتیان: (كه‌واته‌ كێ ده‌توانێت ڕزگاری بێت؟)  </VERS>
      <VERS vnumber="26">
          عیساش سه‌یری كردن و پێی فه‌رموون: (ئه‌مه‌ بۆ مرۆڤ مه‌حاڵه‌، به‌ڵام له‌لای خودا هه‌موو شتێك ده‌بێت.)  </VERS>
      <VERS vnumber="27">
          ئینجا په‌ترۆس وه‌ڵامی دایه‌وه‌ و پێی‌ووت: (ئه‌وه‌تا ئێمه‌ وازمان له‌ هه‌موو شتێك هێناوه‌ و دوات كه‌وتووین، ئێمه‌ چیمان بۆ ده‌بێت؟)  </VERS>
      <VERS vnumber="28">
          عیساش پێی فه‌رموون: (ڕاستیتان پێ ده‌ڵێم، له‌ نوێبوونه‌وه‌دا، كاتێ كوڕی مرۆڤ له‌سه‌ر ته‌ختی شكۆی خۆی داده‌نیشێت، ئێوه‌ش كه‌ دوام كه‌وتوون له‌سه‌ر دوازده‌ ته‌خت داده‌نیشن و دوازده‌ هۆزه‌كه‌ی ئیسرائیل حوكم ده‌ده‌ن.</VERS>
      <VERS vnumber="29">هه‌ر كه‌سێكیش له‌به‌ر ناوی من، ماڵ یان برا یان خوشك یان دایك یان باوك یان منداڵ یان كێڵگه‌ی به‌جێ‌هێشتووه‌، سه‌د ئه‌وه‌نده‌ وه‌رده‌گرێته‌وه‌ و ژیانی تاهه‌تاییش به‌ میرات وه‌رده‌گرێت.</VERS>
      <VERS vnumber="30">زۆر له‌ یه‌كه‌مینه‌كان ده‌بنه‌ دواهه‌مین، دواهه‌مینه‌كانیش یه‌كه‌مین.)  </VERS>
    </CHAPTER>
    <CHAPTER cnumber="20">
      <VERS vnumber="1">
          (چونكه‌ شانشینی ئاسمان له‌ گه‌وره‌ی ماڵێك ده‌چێت، به‌یانی زوو ده‌رده‌چێت تاكو كرێكار بۆ ڕه‌زه‌كه‌ی بگرێت.</VERS>
      <VERS vnumber="2">له‌گه‌ڵ كرێكاره‌كان ڕۆژی به‌ دینارێك ڕێككه‌وت، ئینجا ئه‌وانی بۆ ڕه‌زه‌كه‌ی نارد.  </VERS>
      <VERS vnumber="3">
          نزیكی كاتژمێر نۆ ده‌رچوو، له‌ مه‌یدان‌دا هه‌ندێكی دیكه‌ی بینی بێ‌كار ڕاوه‌ستابوون،</VERS>
      <VERS vnumber="4">پێی‌ووتن: "ئێوه‌ش بڕۆنه‌ ڕه‌زه‌كه‌، چه‌ندتان بكه‌وێ ده‌تانده‌مێ."</VERS>
      <VERS vnumber="5">ئه‌وانیش ڕۆیشتن.  ئینجا كاتژمێر دوازده‌ و كاتژمێری سێ ده‌رچوو و هه‌مان شتی كرده‌وه‌.</VERS>
      <VERS vnumber="6">نزیكی كاتژمێری پێنج ده‌رچوو، كرێكاری دیكه‌ی بینی ڕاوه‌ستاون، پێی‌ووتن: "بۆچی به‌ درێژایی ڕۆژ لێره‌ بێ‌كار ڕاوه‌ستاون؟"  </VERS>
      <VERS vnumber="7">
          پێیان وت: "چونكه‌ كه‌س به‌ كرێی نه‌گرتووین." ئه‌ویش پێی‌ووتن: "ئێوه‌ش بڕۆنه‌ ڕه‌زه‌كه‌!"  </VERS>
      <VERS vnumber="8">
          كاتێ ئێواره‌ داهات خاوه‌ن ڕه‌زه‌كه‌ به‌ سه‌ركاره‌كه‌ی خۆی وت: "كرێكاران بانگ بكه‌ و كرێیه‌كه‌یان بده‌رێ، له‌وانه‌ی كۆتاییه‌وه‌ ده‌ست‌پێ‌بكه‌ تاكو یه‌كه‌م."  </VERS>
      <VERS vnumber="9">
          جا ئه‌وانه‌ی كاتژمێر پێنج هاتن، هه‌ریه‌كه‌ دینارێكیان وه‌رگرت.</VERS>
      <VERS vnumber="10">یه‌كه‌مینه‌كانیش هاتن و وایانزانی زیاتر وه‌رده‌گرن، به‌ڵام هه‌ریه‌كه‌ دینارێكیان وه‌رگرت.</VERS>
      <VERS vnumber="11">كه‌ وه‌ریان ده‌گرت بۆڵه‌بۆڵیان له‌گه‌ڵ خاوه‌ن ماڵ ده‌كرد و</VERS>
      <VERS vnumber="12">ده‌یان‌ووت: "دواهه‌مینه‌كان كاتژمێرێك ئیشیان كرد. تۆش له‌گه‌ڵ ئێمه‌ یه‌كسانت كردن كه‌ گرانی و گه‌رمای ڕۆژمان كێشاوه‌."  </VERS>
      <VERS vnumber="13">
          وه‌ڵامی یه‌كێكیانی دایه‌وه‌: "براده‌ر، من غه‌درم لێ نه‌كردوویت. ئایا له‌گه‌ڵ من به‌ دینارێك ڕێك نه‌كه‌وتوویت؟</VERS>
      <VERS vnumber="14">هی خۆت ببه‌ و بڕۆ. من ده‌مه‌وێت به‌وه‌ی دواهه‌مینیش وه‌ك تۆی بده‌مێ.</VERS>
      <VERS vnumber="15">ئایا بۆم نییه‌ ئه‌وه‌ی ده‌مه‌وێت به‌ ماڵی خۆمی بكه‌م؟ یان چاوت هه‌ڵنایه‌ت چونكه‌ من چاكم؟"  </VERS>
      <VERS vnumber="16">
          به‌م شێوه‌یه‌ دواهه‌مین ده‌بێته‌ یه‌كه‌مین و یه‌كه‌مینیش دواهه‌مین.)  </VERS>
      <VERS vnumber="17">
          كاتێ عیسا بۆ ئۆرشه‌لیم سه‌رده‌كه‌وت، دوازده‌ قوتابییه‌كه‌ی دابڕی و به‌ ڕێگاوه‌ پێی فه‌رموون:</VERS>
      <VERS vnumber="18">(ئه‌وا بۆ ئۆرشه‌لیم سه‌رده‌كه‌وین، كوڕی مرۆڤ ده‌درێته‌ ده‌ست كاهینانی باڵا و مالمه‌كان، ئه‌وانیش بڕیاری مردنی ده‌ده‌ن و</VERS>
      <VERS vnumber="19">بۆ گاڵته‌ پێكردن و به‌ قامچی لێدان و له‌خاچدان ده‌یده‌نه‌ ده‌ست نه‌ته‌وه‌كان، له‌ ڕۆژی سێیه‌میش هه‌ڵده‌ستێندرێته‌وه‌.)  </VERS>
      <VERS vnumber="20">
          ئینجا دایكی كوڕه‌كانی زه‌بدی له‌گه‌ڵ كوڕه‌كانی هاته‌ لای و كڕنۆشی برد و داوای لێ‌كرد شتێكی بۆ بكات.  </VERS>
      <VERS vnumber="21">
          ئه‌ویش پێی فه‌رموو: (چیت ده‌وێت؟) وتی: (بفه‌رموو با هه‌ردوو كوڕه‌كه‌م له‌ شانشینییه‌كه‌ت‌دا یه‌كێكیان له‌لای ڕاستت و ئه‌وی دیكه‌یان له‌لای چه‌پت دانیشن.)  </VERS>
      <VERS vnumber="22">
          عیسا وه‌ڵامی دایه‌وه‌: (ئێوه‌ نازانن داوای چی ده‌كه‌ن. ئایا ده‌توانن ئه‌و جامه‌ بخۆنه‌وه‌ كه‌ من ده‌یخۆمه‌وه‌؟) پێیان وت: (ده‌توانین.)  </VERS>
      <VERS vnumber="23">
          ئه‌ویش پێی فه‌رموون: (له‌ ڕاستی‌دا جامی من ده‌خۆنه‌وه‌، به‌ڵام دانیشتن له‌لای ڕاست و چه‌پمه‌وه‌، بۆ من نییه‌ بیده‌م، به‌وانه‌ نه‌بێت كه‌ باوكم بۆی ئاماده‌ كردوون.)  </VERS>
      <VERS vnumber="24">
          كاتێ ده‌یه‌كه‌ بیستیان، له‌ دوو براكه‌ تووڕه‌ بوون.</VERS>
      <VERS vnumber="25">به‌ڵام عیسا بانگی كردن و فه‌رمووی: (ده‌زانن سه‌رۆك نه‌ته‌وه‌كان ئاغایه‌تییان به‌سه‌ردا ده‌كه‌ن و گه‌وره‌كانیان ده‌سه‌ڵاتدارن به‌سه‌ریانه‌وه‌.</VERS>
      <VERS vnumber="26">جا له‌نێو ئێوه‌دا ئاوا نابێت، به‌ڵكو ئه‌وه‌ی ده‌یه‌وێت له‌نێوتان‌دا پایه‌ی به‌رز بێت، با ببێته‌ خزمه‌تكارتان و</VERS>
      <VERS vnumber="27">ئه‌وه‌ش كه‌ ده‌یه‌وێ له‌نێوتان‌دا ببێته‌ یه‌كه‌م، با ببێته‌ به‌نده‌تان،</VERS>
      <VERS vnumber="28">هه‌روه‌ك كوڕی مرۆڤ كه‌ نه‌هاتووه‌ تاكو خزمه‌ت بكرێت، به‌ڵكو خزمه‌ت بكات و ژیانی خۆی له‌بری زۆران به‌خت بكات.)  </VERS>
      <VERS vnumber="29">
          كاتێ له‌ ئه‌ریحا ده‌رده‌چوون، حه‌شاماتێك دوای كه‌وت.</VERS>
      <VERS vnumber="30">ئه‌وه‌بوو دوو كه‌سی نابینا له‌ قه‌راغ ڕێگاكه‌دا دانیشتبوون، كاتێ گوێیان لێ‌بوو عیسا وا به‌وێدا ده‌ڕوات، هاواریان كرد: (گه‌وره‌م، كوڕی داود، به‌زه‌ییت پێمان‌دا بێته‌وه‌.)  </VERS>
      <VERS vnumber="31">
          جا خه‌ڵكه‌كه‌ لێیان ڕاخوڕین تاكو بێ‌ده‌نگ بن، به‌ڵام ئه‌وان زیاتر هاواریان كرد: (گه‌وره‌م، كوڕی داود، به‌زه‌ییت پێمان‌دا بێته‌وه‌!)  </VERS>
      <VERS vnumber="32">
          عیسا ڕاوه‌ستا، بانگی كردن و فه‌رمووی: (چیتان ده‌وێت بۆتان بكه‌م؟)  </VERS>
      <VERS vnumber="33">
          پێیان وت: (چاومان بكه‌یته‌وه‌، گه‌وره‌م.)  </VERS>
      <VERS vnumber="34">
          عیساش دڵی پێیان سووتا و ده‌ستی له‌ چاویان دا، یه‌كسه‌ر ڕۆشنایی هاته‌وه‌ چاویان و دوای كه‌وتن.  </VERS>
    </CHAPTER>
    <CHAPTER cnumber="21">
      <VERS vnumber="1">
          كاتێ له‌ ئۆرشه‌لیم نزیك بوونه‌وه‌، گه‌یشتنه‌ بێت‌فاجی لای كێوی زه‌یتوون، عیسا دووان له‌ قوتابییه‌كانی نارد و</VERS>
      <VERS vnumber="2">پێی فه‌رموون: (بڕۆنه‌ ئه‌و گونده‌ی به‌رامبه‌رتان، یه‌كسه‌ر ماكه‌رێك ده‌بینن به‌ستراوه‌ته‌وه‌، جاشكه‌كه‌ی له‌گه‌ڵه‌. بیكه‌نه‌وه‌ و بۆ منیان بهێنن.</VERS>
      <VERS vnumber="3">ئه‌گه‌ر یه‌كێك شتێكی پێ وتن، ده‌ڵێن: خوداوه‌ند پێویستی پێیانه‌، ئه‌ویش یه‌كسه‌ر ده‌یاننێرێت.)  </VERS>
      <VERS vnumber="4">
          ئه‌مه‌ش ڕووی‌دا تاكو ئه‌وه‌ی به‌هۆی پێغه‌مبه‌ره‌كه‌ وتراوه‌ بێته‌ دی كه‌ ده‌فه‌رمووێ:</VERS>
      <VERS vnumber="5">{به‌ كچه‌كه‌ی سییۆن بڵێن،ئه‌وه‌تا پاشاكه‌ت دێته‌ لات،دڵنه‌رمه‌ و سواری ماكه‌رێك وجاشی ماكه‌رێك بووه‌.} </VERS>
      <VERS vnumber="6">
          قوتابییه‌كان ڕۆیشتن و وه‌ك عیسا فه‌رمانی پێ‌دابوون، كردیان.</VERS>
      <VERS vnumber="7">ماكه‌ر و جاشكه‌كه‌یان هێنا، به‌ كه‌وایه‌كانیان كورتانیان كردن و عیسا سواربوو.</VERS>
      <VERS vnumber="8">حه‌شاماتێك كه‌وایه‌كانیان له‌سه‌ر ڕێگاكه‌ ڕاخست. خه‌ڵكی دیكه‌ لقیان له‌ دار ده‌بڕییه‌وه‌ و له‌سه‌ر ڕێگاكه‌ ڕایان ده‌خست.</VERS>
      <VERS vnumber="9">ئه‌و خه‌ڵكه‌ی له‌پێشی ده‌ڕۆیشتن و ئه‌وانه‌ش كه‌ دوای كه‌وتبوون، هاواریان ده‌كرد:  (هۆسانا بۆ كوڕی داود!){ستایشكراوه‌ ئه‌وه‌ی به‌ ناوی خوداوه‌نده‌وه‌ دێت!}(هۆسانا له‌ به‌رزایی!) </VERS>
      <VERS vnumber="10">
          كاتێ عیسا چووه‌ ناو ئۆرشه‌لیم، هه‌موو شاره‌كه‌ خرۆشا و وتیان: (ئه‌مه‌ كێیه‌؟)  </VERS>
      <VERS vnumber="11">
          خه‌ڵكه‌كه‌ش ده‌یان‌ووت: (ئه‌مه‌ پێغه‌مبه‌ر عیسایه‌، خه‌ڵكی ناسیره‌ی جه‌لیله‌.)  </VERS>
      <VERS vnumber="12">
          عیسا چووه‌ ناو په‌رستگا، هه‌موو ئه‌وانه‌ی ده‌ركرد كه‌ كڕین و فرۆشتنیان له‌ په‌رستگادا ده‌كرد، مێزی پاره‌گۆڕه‌وان و كورسی كۆترفرۆشانی وه‌رگێڕا.</VERS>
      <VERS vnumber="13">پێی فه‌رموون: (نووسراوه‌، </VERS>
      <VERS vnumber="14">
          نابینا و شه‌له‌كان له‌ په‌رستگا هاتنه‌ لای و ئه‌ویش چاكی‌كردنه‌وه‌.</VERS>
      <VERS vnumber="15">به‌ڵام كاتێ كاهینانی باڵا و مالمه‌كان ئه‌م كاره‌ سه‌رسوڕهێنه‌رانه‌یان بینی كه‌ ئه‌و كردی و هه‌روه‌ها منداڵانیش له‌ په‌رستگا هاواریان ده‌كرد: (هۆسانا بۆ كوڕی داود)، ڕقیان هه‌ڵستا و</VERS>
      <VERS vnumber="16">پێیان وت: (گوێت لێیه‌ ئه‌وانه‌ چی ده‌ڵێن؟) عیساش پێی فه‌رموون: (به‌ڵێ، ئه‌ی قه‌ت نه‌تانخوێندۆته‌وه‌:  {له‌ زاری منداڵان و شیره‌خۆرانه‌وه‌ستایشت بۆ خۆت داڕشتووه‌}؟) </VERS>
      <VERS vnumber="17">
          ئه‌وسا به‌جێی‌هێشتن و به‌ره‌و بێت‌عه‌نیا چووه‌ ده‌ره‌وه‌ی شار، شه‌و له‌وێ مایه‌وه‌.  </VERS>
      <VERS vnumber="18">
          به‌یانی كه‌ ده‌گه‌ڕایه‌وه‌ شار، برسی بوو.</VERS>
      <VERS vnumber="19">دارهه‌نجیرێكی له‌سه‌ر ڕێگاكه‌ بینی و چووه‌ لای، له‌ گه‌ڵا زیاتر هیچی پێوه‌ نه‌بینی، ئینجا پێی فه‌رموو: (ئیتر هه‌رگیز به‌ر نه‌گریت!) یه‌كسه‌ر دارهه‌نجیره‌كه‌ وشك بوو.  </VERS>
      <VERS vnumber="20">
          كاتێ قوتابییه‌كان ئه‌مه‌یان بینی، سه‌رسام بوون و وتیان: (چۆن یه‌كسه‌ر دارهه‌نجیره‌كه‌ وشك بوو؟)  </VERS>
      <VERS vnumber="21">
          عیساش وه‌ڵامی دانه‌وه‌: (ڕاستیتان پێ ده‌ڵێم: ئه‌گه‌ر باوه‌ڕتان هه‌بێت و گومان نه‌كه‌ن، نه‌ك هه‌ر ئه‌مه‌ی دارهه‌نجیره‌كه‌ ده‌كه‌ن، به‌ڵكو ئه‌گه‌ر به‌م كێوه‌ بڵێن، "هه‌ڵبكه‌ندرێ و بكه‌وه‌ ناو ده‌ریاوه‌،" وا ده‌بێت.</VERS>
      <VERS vnumber="22">جا هه‌رچی له‌ نوێژدا به‌ باوه‌ڕه‌وه‌ داوای بكه‌ن، وه‌ری ده‌گرن.)  </VERS>
      <VERS vnumber="23">
          كه‌ چووه‌ په‌رستگا و خه‌ڵكه‌كه‌ی فێرده‌كرد، كاهینانی باڵا و پیرانی گه‌ل هاتنه‌ لای و وتیان: (ئه‌مانه‌ به‌ چ ده‌سه‌ڵاتێك ده‌كه‌یت؟ كێ ئه‌م ده‌سه‌ڵاته‌ی به‌ تۆ داوه‌؟)  </VERS>
      <VERS vnumber="24">
          عیسا وه‌ڵامی دانه‌وه‌: (منیش پرسیارێكتان لێ ده‌كه‌م، ئه‌گه‌ر وه‌ڵامتان دامه‌وه‌، منیش پێتان ده‌ڵێم به‌ چ ده‌سه‌ڵاتێك ئه‌مانه‌ ده‌كه‌م.</VERS>
      <VERS vnumber="25">له‌ئاوهه‌ڵكێشانی یه‌حیا، له‌كوێوه‌ بوو؟ له‌ ئاسمانه‌وه‌ بوو یان له‌ مرۆڤه‌وه‌؟  ئه‌وانیش له‌نێو خۆیان‌دا كه‌وتنه‌ ڕاوێژكردن، وتیان: "ئه‌گه‌ر بڵێین له‌ ئاسمانه‌وه‌ بوو،" ده‌ڵێت "باشه‌ بۆ باوه‌ڕتان پێی نه‌كرد؟"</VERS>
      <VERS vnumber="26">به‌ڵام ئه‌گه‌ر بڵێین "له‌ مرۆڤه‌وه‌ بوو،" له‌ خه‌ڵكه‌كه‌ ده‌ترسین، چونكه‌ هه‌موو یه‌حیا به‌ پێغه‌مبه‌ر داده‌نێن.)  </VERS>
      <VERS vnumber="27">
          ئینجا وه‌ڵامی عیسایان دایه‌وه‌: (نازانین.)  (</VERS>
      <VERS vnumber="28">ڕاتان چییه‌؟ پیاوێك دوو كوڕی هه‌بوو. چووه‌ لای یه‌كه‌میان و وتی: "كوڕم ئه‌مڕۆ بڕۆ له‌ ڕه‌زه‌كه‌دا كار بكه‌."  </VERS>
      <VERS vnumber="29">
          ئه‌ویش وه‌ڵامی دایه‌وه‌: "ناچم." پاشان په‌شیمان‌بۆوه‌ و چوو.  </VERS>
      <VERS vnumber="30">
          چووه‌ لای دووه‌م و هه‌مان قسه‌ی كرد. وه‌ڵامی دایه‌وه‌: "به‌سه‌رچاو، گه‌وره‌م!" به‌ڵام نه‌چوو.  </VERS>
      <VERS vnumber="31">
          ئایا كام له‌م دووانه‌ به‌ خواستی باوكیان كرد؟) وتیان: (یه‌كه‌میان.) عیساش پێی فه‌رموون: (ڕاستیتان پێ ده‌ڵێم: باجگران و داوێنپیسان له‌ چوونه‌ ناو شانشینی خودا پێشتان ده‌كه‌ون.</VERS>
      <VERS vnumber="32">چونكه‌ یه‌حیا به‌ ڕێگای ڕاستودروستی بۆ لاتان هات و ئێوه‌ باوه‌ڕتان پێی نه‌كرد، كه‌چی باجگران و داوێنپیسان باوه‌ڕیان پێی كرد. دواتر كه‌ بینیشتان، هه‌ر تۆبه‌تان نه‌كرد و باوه‌ڕتان پێی نه‌كرد.)  </VERS>
      <VERS vnumber="33">
          گوێ له‌ نموونه‌یه‌كی دیكه‌ بگرن: (گه‌وره‌ی ماڵێك هه‌بوو ڕه‌زێكی چاند، ده‌وروبه‌ره‌كه‌ی په‌رژین كرد، گوشێنه‌رێكی ترێی تێدا هه‌ڵكۆڵی و قولله‌یه‌كی بنیاد نا. به‌ ڕه‌زه‌وانانی سپارد و گه‌شتی كرد.</VERS>
      <VERS vnumber="34">كاتێ وه‌رزی به‌رهه‌م نزیك‌بۆوه‌، خزمه‌تكاره‌كانی نارده‌ لای ڕه‌زه‌وانه‌كان تاكو به‌رهه‌مه‌كه‌ی وه‌ربگرن.  </VERS>
      <VERS vnumber="35">
          ڕه‌زه‌وانه‌كان كۆیله‌كانیان گرت، له‌ یه‌كێكیان دا و یه‌كێكیان كوشت و یه‌كێكیشیان به‌ردباران كرد.</VERS>
      <VERS vnumber="36">دیسان خزمه‌تكاری زیاتری له‌وانه‌ی پێشوو نارد، هه‌مان شتیان له‌وانیش كرد.</VERS>
      <VERS vnumber="37">له‌ كۆتایی‌دا كوڕه‌كه‌ی بۆ لایان نارد، وتی: "ڕێزی كوڕه‌كه‌م ده‌گرن."  </VERS>
      <VERS vnumber="38">
          به‌ڵام ڕه‌زه‌وانه‌كان كه‌ كوڕه‌كه‌یان بینی له‌ناو خۆیان‌دا وتیان: "ئه‌وه‌تا میراتگر، با بیكوژین، تاكو ببینه‌ میراتگر."</VERS>
      <VERS vnumber="39">ئینجا گرتییان و فڕێیان‌دایه‌ ده‌ره‌وه‌ی ڕه‌زه‌كه‌ و كوشتیان.  </VERS>
      <VERS vnumber="40">
          كاتێ خاوه‌ن ڕه‌زه‌كه‌ دێت، چی له‌م ڕه‌زه‌وانانه‌ ده‌كات؟)  </VERS>
      <VERS vnumber="41">
          پێیان وت: (ئه‌و خراپه‌كارانه‌ به‌ خراپی له‌ناوده‌بات و ڕه‌زه‌كه‌ش ده‌داته‌ ده‌ست ڕه‌زه‌وانانی دیكه‌، ئه‌وانه‌ی له‌ وه‌رزی خۆی به‌رهه‌می ده‌ده‌نێ.)  </VERS>
      <VERS vnumber="42">
          عیسا پێی فه‌رموون: (قه‌ت له‌ نووسراوه‌كان نه‌تانخوێندۆته‌وه‌:  {ئه‌و به‌رده‌ی وه‌ستاكان ڕه‌تیان كرده‌وه‌بووه‌ به‌ردی قولینچك،ئه‌مه‌ له‌لایه‌ن خوداوه‌نده‌وه‌ بوو،له‌به‌رچاومان سه‌یره‌}؟ </VERS>
      <VERS vnumber="43">
          له‌به‌ر ئه‌وه‌ پێتان ده‌ڵێم: شانشینی خودا لێتان ده‌سه‌نرێته‌وه‌ و ده‌درێته‌ نه‌ته‌وه‌یه‌ك كه‌ به‌رهه‌م ده‌دات.</VERS>
      <VERS vnumber="44">ئه‌وه‌ی به‌سه‌ر ئه‌م به‌رده‌دا بكه‌وێت تێكده‌شكێت، ئه‌وه‌ش كه‌ به‌سه‌ری‌دا بكه‌وێت وردوخاشی ده‌كات.)  </VERS>
      <VERS vnumber="45">
          كاتێ كاهینانی باڵا و فه‌ریسییه‌كان نموونه‌كانیان بیست، زانییان باسی ئه‌وان ده‌كات.</VERS>
      <VERS vnumber="46">بۆیه‌ ده‌یانویست بیگرن، به‌ڵام له‌ خه‌ڵكه‌كه‌ ترسان، چونكه‌ به‌ پێغه‌مبه‌ریان داده‌نا.  </VERS>
    </CHAPTER>
    <CHAPTER cnumber="22">
      <VERS vnumber="1">
          عیسا وه‌ڵامی دایه‌وه‌، دیسان به‌ نموونه‌ قسه‌ی له‌گه‌ڵ كردن:</VERS>
      <VERS vnumber="2">(پاشایه‌تی ئاسمان له‌ پاشایه‌ك ده‌چێت كه‌ زه‌ماوه‌ندی بۆ كوڕه‌كه‌ی گێڕا.</VERS>
      <VERS vnumber="3">كۆیله‌كانی نارد تاكو بانگكراوان بۆ زه‌ماوه‌نده‌كه‌ بانگ بكه‌ن، به‌ڵام نه‌یانویست بێن.  </VERS>
      <VERS vnumber="4">
          دیسان كۆیله‌ی دیكه‌ی نارد و وتی: "به‌ بانگكراوان بڵێن، ئه‌وه‌تا شێوم ئاماده‌ كردووه‌، گا و دابه‌ستییه‌كانیشم سه‌ربڕیوه‌ و هه‌موو شتێك ئاماده‌یه‌. وه‌رنه‌ زه‌ماوه‌نده‌كه‌!"  </VERS>
      <VERS vnumber="5">
          به‌ڵام گوێیان نه‌دایێ و ڕۆیشتن، یه‌كێك بۆ كێڵگه‌كه‌ی و ئه‌وی دیكه‌ بۆ بازرگانییه‌كه‌ی.</VERS>
      <VERS vnumber="6">ئه‌وانی دیكه‌ كۆیله‌كانی ئه‌ویان گرت و سووكایه‌تیان پێ كردن و كوشتیانن.</VERS>
      <VERS vnumber="7">جا پاشا تووڕه‌ بوو و سه‌ربازه‌كانی خۆی نارد و ئه‌و بكوژانه‌ی له‌ناوبرد و شاره‌كه‌ی سووتاندن.  </VERS>
      <VERS vnumber="8">
          ئینجا به‌ كۆیله‌كانی وت: "زه‌ماوه‌ند ئاماده‌یه‌، به‌ڵام بانگكراوه‌كان شایسته‌ نه‌بوون،</VERS>
      <VERS vnumber="9">كه‌واته‌ بڕۆنه‌ سه‌ر ڕێگاكان و ئه‌وه‌ی بینیتان بۆ زه‌ماوه‌نده‌كه‌ بانگی بكه‌ن."</VERS>
      <VERS vnumber="10">ئه‌و كۆیلانه‌ش چوونه‌ سه‌ر ڕێگاوبانه‌كان و هه‌موو ئه‌وانه‌ی له‌ باش و خراپ بینییان كۆیان كردنه‌وه‌، تاكو زه‌ماوه‌نده‌كه‌ پڕبوو له‌ میوان.  </VERS>
      <VERS vnumber="11">
          كاتێ پاشا هاته‌ ژووره‌وه‌ بۆ ئه‌وه‌ی میوانه‌كان ببینێت، له‌وێ یه‌كێكی بینی جلی زه‌ماوه‌ندی له‌به‌ر نه‌كردبوو.</VERS>
      <VERS vnumber="12">پێی ده‌ڵێت: "براده‌ر، چۆن بێ جلی زه‌ماوه‌ند هاتییه‌ ژووره‌وه‌؟" ئه‌و بێ‌ده‌نگ بوو.  </VERS>
      <VERS vnumber="13">
          ئینجا پاشا به‌ خزمه‌تكارانی وت: "په‌لبه‌ستی بكه‌ن و فڕێی‌بده‌نه‌ تاریكی ده‌ره‌وه‌، گریان و جیڕه‌ی ددان له‌وێ ده‌بێت."  </VERS>
      <VERS vnumber="14">
          چونكه‌ بانگكراو زۆرن، به‌ڵام بژارده‌ كه‌من.)  </VERS>
      <VERS vnumber="15">
          ئینجا فه‌ریسییه‌كان ڕۆیشتن و ته‌گبیریان كرد تاكو به‌ قسه‌یه‌ك تووشی بكه‌ن.</VERS>
      <VERS vnumber="16">قوتابییه‌كانی خۆیان و هێرۆدسییه‌كانیان نارده‌ لای و وتیان: (مامۆستا، ده‌زانین تۆ ڕاستگۆیت و ڕێگای خودا به‌ ڕاستی فێرده‌كه‌یت و گوێ به‌ كه‌س ناده‌یت، چونكه‌ ته‌ماشای ڕواڵه‌تی خه‌ڵك ناكه‌یت.</VERS>
      <VERS vnumber="17">كه‌واته‌ پێمان بفه‌رموو ڕات چییه‌: دروسته‌ سه‌رانه‌ بده‌ینه‌ قه‌یسه‌ر یان نا؟)  </VERS>
      <VERS vnumber="18">
          عیسا به‌ نیازخراپی ئه‌وانی زانی و فه‌رمووی: (ئه‌ی دووڕووان، بۆچی تاقیم ده‌كه‌نه‌وه‌؟</VERS>
      <VERS vnumber="19">پاره‌ی سه‌رانه‌م پیشان بده‌ن.) ئه‌وانیش دینارێكیان بۆ هێنا.</VERS>
      <VERS vnumber="20">پێی فه‌رموون: (ئه‌م وێنه‌ و نووسینه‌ هی كێیه‌؟)  </VERS>
      <VERS vnumber="21">
          پێیان وت: (قه‌یسه‌ر.) </VERS>
      <VERS vnumber="22">
          كه‌ گوێیان لێ‌بوو سه‌رسام بوون، ئینجا به‌جێیان هێشت و ڕۆیشتن.  </VERS>
      <VERS vnumber="23">
          له‌ هه‌مان ڕۆژدا سه‌دوقییه‌كان هاتنه‌ لای - كه‌ ده‌ڵێن هه‌ڵستانه‌وه‌ نییه‌ - پرسیاریان لێ‌كرد:</VERS>
      <VERS vnumber="24">(مامۆستا، موسا فه‌رمووی، ئه‌گه‌ر پیاوێكی وجاخكوێر مرد، ئه‌وا براكه‌ی براژنه‌كه‌ی ده‌خوازێته‌وه‌ و وه‌چه‌ بۆ براكه‌ی ده‌خاته‌وه‌.</VERS>
      <VERS vnumber="25">جا له‌لای ئێمه‌ حه‌وت برا هه‌بوون، یه‌كه‌میان ژنی هێنا و به‌ وجاخكوێری مرد و ژنه‌كه‌ی بۆ براكه‌ی به‌جێ‌هێشت،</VERS>
      <VERS vnumber="26">به‌ هه‌مان شێوه‌ دووه‌م و سێیه‌م تاكو حه‌وته‌م.</VERS>
      <VERS vnumber="27">له‌دوای هه‌موویان ژنه‌كه‌ش مرد.</VERS>
      <VERS vnumber="28">ئایا له‌ هه‌ڵستانه‌وه‌دا ده‌بێته‌ ژنی كام له‌ حه‌وته‌كه‌؟ چونكه‌ هی هه‌موویان بووه‌.)  </VERS>
      <VERS vnumber="29">
          عیسا له‌ وه‌ڵام‌دا پێی فه‌رموون: (ئێوه‌ به‌ هه‌ڵه‌دا چوونه‌، نه‌ له‌ نووسراوه‌كان ده‌زانن و نه‌ هێزی خودا.</VERS>
      <VERS vnumber="30">چونكه‌ له‌ هه‌ڵستانه‌وه‌دا خه‌ڵكی نه‌ ژن ده‌هێنن و نه‌ مێرد ده‌كه‌ن، به‌ڵكو له‌ ئاسمان وه‌ك فریشته‌ ده‌بن.</VERS>
      <VERS vnumber="31">به‌ڵام ده‌رباره‌ی هه‌ڵستانه‌وه‌ی مردووان، ئایا ئه‌وه‌تان نه‌خوێندۆته‌وه‌ كه‌ له‌ خوداوه‌ به‌ ئێوه‌ وتراوه‌ و ده‌فه‌رمووێ:</VERS>
      <VERS vnumber="32">{منم خودای ئیبراهیم و خودای ئیسحاق و خودای یاقوب}؟ خودا خودای مردووان نییه‌، به‌ڵكو هی زیندووانه‌.)  </VERS>
      <VERS vnumber="33">
          خه‌ڵكه‌كه‌ كه‌ گوێیان لێی‌بوو، له‌ فێركردنه‌كه‌ی سه‌رسام بوون.  </VERS>
      <VERS vnumber="34">
          به‌ڵام فه‌ریسییه‌كان بیستیان كه‌ عیسا سه‌دوقییه‌كانی بێ‌ده‌نگ كردووه‌، پێكه‌وه‌ كۆبوونه‌وه‌.</VERS>
      <VERS vnumber="35">یه‌كێكیان ته‌وراتناس بوو، پرسیاری لێ‌كرد تاكو تاقی بكاته‌وه‌:  </VERS>
      <VERS vnumber="36">
          (مامۆستا، چ ڕاسپارده‌یه‌ك گرنگترینی ته‌وراته‌؟)</VERS>
      <VERS vnumber="37">عیسا پێی فه‌رموو: {خودای په‌روه‌ردگاری خۆت به‌ هه‌موو دڵ و هه‌موو گیان و هه‌موو بیرته‌وه‌ خۆش‌بووێ.}</VERS>
      <VERS vnumber="38">ئه‌مه‌ گرنگترین و یه‌كه‌م ڕاسپارده‌یه‌.</VERS>
      <VERS vnumber="39">دووه‌میشیان وه‌ك ئه‌و وایه‌: {نزیكه‌كه‌ت وه‌ك خۆت خۆش‌بووێ.}</VERS>
      <VERS vnumber="40">جا هه‌موو ته‌ورات و پێغه‌مبه‌ران به‌م دوو ڕاسپارده‌یه‌وه‌ به‌ندن.)  </VERS>
      <VERS vnumber="41">
          كاتێ فه‌ریسییه‌كان كۆببوونه‌وه‌، عیسا لێی پرسین:</VERS>
      <VERS vnumber="42">(ده‌رباره‌ی مه‌سیح چی ده‌ڵێن، كوڕی كێیه‌؟) </VERS>
      <VERS vnumber="43">
          ئه‌ویش پێی فه‌رموون: (كه‌واته‌، چۆن داود له‌ ڕۆح‌دا پێی ده‌ڵێ خوداوه‌ند؟ چونكه‌ ده‌ڵێ:</VERS>
      <VERS vnumber="44">{خوداوه‌ند به‌ خوداوه‌ندمی فه‌رموو:له‌ ده‌سته‌ڕاستم دانیشه‌تاكو دوژمنانت بخه‌مه‌ ژێر پێت.} </VERS>
      <VERS vnumber="45">
          بۆیه‌ ئه‌گه‌ر داود پێی بڵێ خوداوه‌ند، ئیتر چۆن كوڕی ئه‌وه‌؟)  </VERS>
      <VERS vnumber="46">
          جا كه‌سیان نه‌یانتوانی به‌ وشه‌یه‌كیش وه‌ڵامی بده‌نه‌وه‌، له‌و ڕۆژه‌شه‌وه‌ ئیتر نه‌یان‌وێرا هیچی دیكه‌ی لێ بپرسن.  </VERS>
    </CHAPTER>
    <CHAPTER cnumber="23">
      <VERS vnumber="1">
          ئینجا عیسا به‌ خه‌ڵكه‌كه‌ و قوتابییه‌كانی خۆی</VERS>
      <VERS vnumber="2">فه‌رموو: (مالم و فه‌ریسییه‌كان له‌سه‌ر كورسی موسا دانیشتن.</VERS>
      <VERS vnumber="3">بۆیه‌ هه‌رچییه‌كتان پێ ده‌ڵێن بیكه‌ن و ڕایبگرن، به‌ڵام به‌ كرداری ئه‌وان مه‌كه‌ن، چونكه‌ ئه‌وان ده‌ڵێن و نایكه‌ن.</VERS>
      <VERS vnumber="4">باری قورس كه‌ هه‌ڵناگیرێت، ده‌یپێچنه‌وه‌ و ده‌یخه‌نه‌ سه‌ر شانی خه‌ڵكی، به‌ڵام به‌ خۆیان نایانه‌وێت به‌ په‌نجه‌ش بیجووڵێنن.  </VERS>
      <VERS vnumber="5">
          هه‌موو كرداره‌كانیان بۆ ئه‌وه‌یه‌ خه‌ڵكی بیانبینن، به‌ پانكردنی نوشته‌كانیان و گه‌وره‌كردنی گوڵینگی ڕیشاڵه‌كانیان.</VERS>
      <VERS vnumber="6">حه‌زده‌كه‌ن له‌ میوانداری له‌لای سه‌ره‌وه‌ و له‌ كه‌نیشته‌كانیش ڕیزی پێشه‌وه‌،</VERS>
      <VERS vnumber="7">له‌ بازاڕیش‌دا سڵاویان لێ بكرێت و خه‌ڵك به‌ "ڕابی" بانگیان بكه‌ن.  </VERS>
      <VERS vnumber="8">
          به‌ڵام با ئێوه‌ به‌ "ڕابی" بانگ نه‌كرێن، چونكه‌ ته‌نها یه‌ك مامۆستاتان هه‌یه‌ و ئێوه‌ش هه‌موو بران.</VERS>
      <VERS vnumber="9">كه‌سیش له‌سه‌ر زه‌وی به‌ "باوك" بانگ مه‌كه‌ن، چونكه‌ یه‌ك باوكتان هه‌یه‌، ئه‌وه‌ی له‌ ئاسمانه‌.</VERS>
      <VERS vnumber="10">به‌ "مامۆستا" بانگ نه‌كرێن، چونكه‌ یه‌ك مامۆستاتان هه‌یه‌، ئه‌ویش مه‌سیحه‌.</VERS>
      <VERS vnumber="11">ئه‌وه‌ی له‌نێوتان پایه‌ به‌رزتره‌، ده‌بێته‌ خزمه‌تكارتان.</VERS>
      <VERS vnumber="12">ئه‌وه‌ی خۆی به‌رز بكات نزم ده‌كرێته‌وه‌، ئه‌وه‌ش خۆی نزم بكات به‌رز ده‌كرێته‌وه‌.  </VERS>
      <VERS vnumber="13">
          (به‌ڵام قوڕ به‌ سه‌رتان ئه‌ی مالم و فه‌ریسییه‌كان! دووڕووان! چونكه‌ شانشینی ئاسمان له‌ڕووی خه‌ڵك داده‌خه‌ن، نه‌ خۆتان ده‌چنه‌ ژووره‌وه‌ و نه‌ ده‌هێڵن ئه‌وانه‌ی ده‌چنه‌ ژووره‌وه‌ بچنه‌ ژووره‌وه‌.  [</VERS>
      <VERS vnumber="14">قوڕ به‌ سه‌رتان ئه‌ی مالم و فه‌ریسییه‌كان! دووڕووان! ماڵی بێوه‌ژن هه‌ڵده‌لووشن، بۆ ده‌رخستنیش نوێژ درێژ ده‌كه‌نه‌وه‌، بۆیه‌ سزاتان گه‌وره‌تره‌.]  </VERS>
      <VERS vnumber="15">
          قوڕ به‌ سه‌رتان ئه‌ی مالم و فه‌ریسییه‌كان! دووڕووان! ده‌ریا و وشكایی ده‌گه‌ڕێن تاكو یه‌كێك بكه‌نه‌ جوله‌كه‌، كه‌ بوو، ئه‌وسا دوو ئه‌وه‌نده‌ی خۆتان ده‌یكه‌نه‌ كوڕی دۆزه‌خ.  </VERS>
      <VERS vnumber="16">
          قوڕ به‌ سه‌رتان ئه‌ی ڕابه‌ره‌ كوێره‌كان! ده‌ڵێن: "ئه‌وه‌ی سوێند به‌ په‌رستگا بخوات، هیچ نییه‌. به‌ڵام ئه‌وه‌ی سوێند به‌ زێڕی په‌رستگا بخوات، ئه‌وا پابه‌نده‌."</VERS>
      <VERS vnumber="17">ئه‌ی گێل و كوێرینه‌، كامیان گرنگتره‌، زێڕه‌كه‌ یان په‌رستگا كه‌ زێڕه‌كه‌ پیرۆز ده‌كات؟</VERS>
      <VERS vnumber="18">هه‌روه‌ها "ئه‌وه‌ی سوێند به‌ قوربانگا بخوات، هیچ نییه‌، به‌ڵام ئه‌وه‌ی سوێند به‌ قوربانییه‌كه‌ی سه‌ری بخوات، ئه‌وا پابه‌نده‌."</VERS>
      <VERS vnumber="19">ئه‌ی كوێرینه‌ كامیان گرنگتره‌، قوربانی یان قوربانگا كه‌ قوربانییه‌كه‌ پیرۆز ده‌كات؟</VERS>
      <VERS vnumber="20">بۆیه‌ ئه‌وه‌ی سوێند به‌ قوربانگا ده‌خوات، ئه‌وا سوێند به‌و ده‌خوات و به‌ هه‌موو ئه‌وه‌ش كه‌ له‌سه‌ریه‌تی.</VERS>
      <VERS vnumber="21">ئه‌وه‌ی سوێند به‌ په‌رستگا ده‌خوات، ئه‌وا سوێند به‌و ده‌خوات و به‌ ئه‌وه‌ش كه‌ تیای‌دا نیشته‌جێیه‌.</VERS>
      <VERS vnumber="22">ئه‌وه‌ی سوێند به‌ ئاسمان ده‌خوات، ئه‌وا سوێند به‌ ته‌ختی خودا ده‌خوات و به‌وه‌ش كه‌ له‌سه‌ری دانیشتووه‌.  </VERS>
      <VERS vnumber="23">
          قوڕ به‌ سه‌رتان ئه‌ی مالم و فه‌ریسییه‌كان! دووڕووان! چونكه‌ ده‌یه‌كی پونگ و شبیت و ڕازیانه‌ ده‌ده‌ن و گرنگترینی ته‌وراتتان پشتگوێ خستووه‌ - دادپه‌روه‌ری و به‌زه‌یی و دڵسۆزی - پێویست بوو ئه‌مانه‌ بكه‌ن و ئه‌وانه‌ش پشتگوێ نه‌خه‌ن.</VERS>
      <VERS vnumber="24">ئه‌ی ڕابه‌ره‌ كوێره‌كان! ئێوه‌ مێشووله‌ ده‌پاڵێون، به‌ڵام وشتر قووت‌ده‌ده‌ن!  </VERS>
      <VERS vnumber="25">
          قوڕ به‌ سه‌رتان ئه‌ی مالم و فه‌ریسییه‌كان! دووڕووان! چونكه‌ ده‌ره‌وه‌ی جام و قاپ پاك‌ده‌كه‌نه‌وه‌، به‌ڵام ناوه‌كه‌ی پڕه‌ له‌ چڵێسی و به‌ڕه‌ڵایی.</VERS>
      <VERS vnumber="26">ئه‌ی فه‌ریسی كوێر، یه‌كه‌م جار ناو جام پاك‌بكه‌وه‌، تاكو ده‌ره‌وه‌شی پاك‌بێته‌وه‌.  </VERS>
      <VERS vnumber="27">
          قوڕ به‌ سه‌رتان ئه‌ی مالم و فه‌ریسییه‌كان! دووڕووان! چونكه‌ ئێوه‌ له‌ گۆڕی سپیكراو ده‌چن، كه‌ به‌ ڕواڵه‌ت جوان دیاره‌، به‌ڵام ناوه‌وه‌ی پڕه‌ له‌ ئێسقانی مردووان و هه‌موو پیسییه‌ك.</VERS>
      <VERS vnumber="28">ئێوه‌ش ئاوان، به‌ ڕواڵه‌ت له‌لای خه‌ڵك ڕاستودروستن، به‌ڵام ناوه‌وه‌تان پڕه‌ له‌ دووڕوویی و سه‌رپێچی.  </VERS>
      <VERS vnumber="29">
          قوڕ به‌ سه‌رتان ئه‌ی مالم و فه‌ریسییه‌كان! دووڕووان! ئێوه‌ گۆڕی پێغه‌مبه‌ران هه‌ڵده‌به‌ستن و ئارامگای پیاوچاكان ده‌ڕازێننه‌وه‌ و</VERS>
      <VERS vnumber="30">ده‌ڵێن: "ئه‌گه‌ر له‌ سه‌رده‌می باوباپیران‌دا ببووینابووایه‌، له‌ خوێنی پێغه‌مبه‌ران به‌شدارییان نه‌ده‌بووین."</VERS>
      <VERS vnumber="31">كه‌واته‌ شایه‌تی له‌سه‌ر خۆتان ده‌ده‌ن كه‌ كوڕی پێغه‌مبه‌ركوژانن.</VERS>
      <VERS vnumber="32">جا ئێوه‌ پێوانه‌ی باوباپیرانتان پڕ بكه‌ن!  </VERS>
      <VERS vnumber="33">
          ئه‌ی مارینه‌! ئه‌ی بێچوی كۆره‌ماران! چۆن له‌ حوكمی دۆزه‌خ ڕاده‌كه‌ن؟</VERS>
      <VERS vnumber="34">له‌به‌ر ئه‌مه‌یه‌ ئه‌وه‌تا پێغه‌مبه‌ر و دانا و مالمتان بۆ ده‌نێرم. لێیان ده‌كوژن و له‌ خاچیان ده‌ده‌ن، له‌ كه‌نیشته‌كانتان به‌ر قامچییان ده‌ده‌ن و له‌ شارێكه‌وه‌ بۆ شارێكی دیكه‌ هه‌ڵیان ده‌بڕن.</VERS>
      <VERS vnumber="35">بۆیه‌ هه‌موو خوێنێكی پاك كه‌ له‌سه‌ر ئه‌م زه‌وییه‌دا ڕژاوه‌ ده‌كه‌وێته‌ ئه‌ستۆتان، له‌ خوێنی هابیلی ڕاستودروسته‌وه‌ تاكو خوێنی زه‌كه‌ریای كوڕی به‌رخیا كه‌ له‌نێوان قوربانگا و په‌رستگادا كوشتتان.</VERS>
      <VERS vnumber="36">ڕاستیتان پێ ده‌ڵێم: ئۆباڵی هه‌موو ئه‌مانه‌ ده‌كه‌وێته‌ ئه‌ستۆی ئه‌م نه‌وه‌یه‌.)  </VERS>
      <VERS vnumber="37">
          (ئه‌ی ئۆرشه‌لیم، ئه‌ی ئۆرشه‌لیم، بكوژی پێغه‌مبه‌ران و به‌ردبارانكاری ئه‌وانه‌ی بۆت نێردران، چه‌ند جار ویستم منداڵه‌كانت كۆبكه‌مه‌وه‌، وه‌ك مریشك جوجه‌ڵه‌كانی له‌ ژێر باڵی‌دا كۆده‌كاته‌وه‌، به‌ڵام نه‌تانویست.</VERS>
      <VERS vnumber="38">ئه‌وه‌تا ماڵه‌كه‌تان به‌ وێرانی بۆ به‌جێ ده‌هێڵدرێ!</VERS>
      <VERS vnumber="39">چونكه‌ پێتان ده‌ڵێم، ئیتر نامبیننه‌وه‌، تا ئه‌وه‌ی ده‌ڵێن: {ستایشكراوه‌ ئه‌وه‌ی به‌ ناوی خوداوه‌نده‌وه‌ دێت.})  </VERS>
    </CHAPTER>
    <CHAPTER cnumber="24">
      <VERS vnumber="1">
          عیسا له‌ په‌رستگا هاته‌ ده‌ره‌وه‌ و ڕۆیشت، قوتابییه‌كانی لێی هاتنه‌ پێش تاكو سه‌رنجی بۆ ته‌لاره‌كانی په‌رستگا ڕابكێشن.</VERS>
      <VERS vnumber="2">وه‌ڵامی دایه‌وه‌: (هه‌موو ئه‌مانه‌ ده‌بینن؟ ڕاستیتان پێ ده‌ڵێم: لێره‌ به‌ردی به‌سه‌ر به‌ردیه‌وه‌ نامێنێت كه‌ نه‌ڕوخێت.)  </VERS>
      <VERS vnumber="3">
          كاتێ له‌سه‌ر كێوی زه‌یتوون دانیشتبوو، قوتابییه‌كان به‌ ته‌نها هاتنه‌ لای و وتیان: (پێمان بفه‌رموو كه‌ی ئه‌مانه‌ ده‌بێت؟ نیشانه‌ی هاتنه‌وه‌ت و كۆتایی ڕۆژگار چییه‌؟)  </VERS>
      <VERS vnumber="4">
          عیسا وه‌ڵامی دایه‌وه‌: (ئاگاداربن، كه‌س چه‌واشه‌تان نه‌كات.</VERS>
      <VERS vnumber="5">چونكه‌ زۆر كه‌س به‌ ناوی منه‌وه‌ دێن و ده‌ڵێن "من مه‌سیحم"، زۆر كه‌س چه‌واشه‌ ده‌كه‌ن.</VERS>
      <VERS vnumber="6">جه‌نگ و هه‌واڵی جه‌نگیش ده‌بیستن، وریابن مه‌تۆقن، چونكه‌ ده‌بێت ئه‌مه‌ ڕووبدات، به‌ڵام هێشتا كۆتایی نییه‌.</VERS>
      <VERS vnumber="7">چونكه‌ نه‌ته‌وه‌ له‌ نه‌ته‌وه‌ ڕاست ده‌بێته‌وه‌ و شانشین له‌ شانشین، برسیێتی و بوومه‌له‌رزه‌ش له‌ شوێنی جیاجیا ده‌بێت.</VERS>
      <VERS vnumber="8">به‌ڵام ئه‌مانه‌ هه‌مووی سه‌ره‌تای ژانه‌كانه‌.  </VERS>
      <VERS vnumber="9">
          ئینجا بۆ چه‌وسانه‌وه‌ به‌ گرتنتان ده‌ده‌ن و ده‌تانكوژن، هه‌موو نه‌ته‌وه‌كان له‌به‌ر ناوی من ڕقیان لێتان ده‌بێته‌وه‌.</VERS>
      <VERS vnumber="10">ئه‌و كاته‌ زۆران له‌ ڕێ لاده‌ده‌ن و یه‌كتری به‌ گرتن ده‌ده‌ن و ڕقیان له‌ یه‌كتری ده‌بێته‌وه‌.</VERS>
      <VERS vnumber="11">زۆر پێغه‌مبه‌ری درۆزن قیت‌ده‌بنه‌وه‌، زۆران چه‌واشه‌ ده‌كه‌ن.</VERS>
      <VERS vnumber="12">له‌به‌ر زۆربوونی سه‌رپێچی، خۆشه‌ویستی زۆران سارد ده‌بێته‌وه‌.</VERS>
      <VERS vnumber="13">به‌ڵام ئه‌وه‌ی تاكو كۆتایی دانبه‌خۆی‌دا بگرێت، ڕزگاری ده‌بێت.</VERS>
      <VERS vnumber="14">ئه‌م ئینجیلی پاشایه‌تییه‌ش له‌ هه‌موو جیهان‌دا جاڕده‌درێت، وه‌ك شایه‌تییه‌ك بۆ هه‌موو نه‌ته‌وه‌كان، ئینجا كۆتاییه‌كه‌ دێت.  </VERS>
      <VERS vnumber="15">
          بۆیه‌ كاتێ ده‌بینن {قێزه‌وه‌نی وێرانكار} له‌ شوێنی پیرۆزدا ڕاوه‌ستاوه‌، ئه‌وه‌ی پێغه‌مبه‌ر دانیال باسی كردووه‌ - با خوێنه‌ر تێبگات -،</VERS>
      <VERS vnumber="16">ئینجا با ئه‌وانه‌ی له‌ یه‌هودیادانه‌ ڕاكه‌نه‌ چیاكان،</VERS>
      <VERS vnumber="17">ئه‌وه‌ی له‌ سه‌ربانه‌ با نه‌یه‌ته‌ خواره‌وه‌ تاكو شته‌كانی له‌ ماڵه‌وه‌ ببات.</VERS>
      <VERS vnumber="18">هه‌روه‌ها ئه‌وه‌ی له‌ كێڵگه‌یه‌ با نه‌گه‌ڕێته‌وه‌ تاكو جله‌كه‌ی ببات.</VERS>
      <VERS vnumber="19">له‌و ڕۆژانه‌دا قوڕ به‌سه‌ر دووگیان و شیرده‌ران!</VERS>
      <VERS vnumber="20">نوێژ بكه‌ن با هه‌ڵاتنتان له‌ زستان یان له‌ شه‌ممه‌دا نه‌بێت.</VERS>
      <VERS vnumber="21">چونكه‌ له‌وكات‌دا ته‌نگانه‌یه‌كی وا گه‌وره‌ ڕووده‌دات، له‌ سه‌ره‌تای جیهانه‌وه‌ تا ئێستا ئاوا نه‌بووه‌ و نابێت.</VERS>
      <VERS vnumber="22">ئه‌گه‌ر ئه‌و ڕۆژانه‌ كورت نه‌كرابوونایه‌وه‌، كه‌س ڕزگاری نه‌ده‌بوو. به‌ڵام له‌ پێناوی بژارده‌كان، ئه‌و ڕۆژانه‌ كورت ده‌كرێنه‌وه‌.</VERS>
      <VERS vnumber="23">ئه‌وسا ئه‌گه‌ر یه‌كێك پێی‌ووتن: "ئه‌وه‌تا مه‌سیح لێره‌یه‌!" یان: "ئه‌وه‌تا له‌وێیه‌!" باوه‌ڕ مه‌كه‌ن.</VERS>
      <VERS vnumber="24">چونكه‌ مه‌سیحانی درۆزن و پێغه‌مبه‌رانی درۆزن ده‌رده‌كه‌ون، نیشانه‌ی گه‌وره‌ و په‌رجو ده‌كه‌ن، به‌ شێوه‌یه‌ك ئه‌گه‌ر بكرێ ته‌نانه‌ت بژارده‌كانیش چه‌واشه‌ ده‌كه‌ن.</VERS>
      <VERS vnumber="25">ئه‌وه‌تا پێش وه‌خت پێم وتن.  </VERS>
      <VERS vnumber="26">
          بۆیه‌ ئه‌گه‌ر پێیان وتن: "ئه‌وه‌تا له‌ چۆڵه‌وانییه‌!" ده‌رنه‌چن، "ئه‌وه‌تا له‌ ژووره‌كانی ناوه‌وه‌یه‌!" باوه‌ڕ مه‌كه‌ن.</VERS>
      <VERS vnumber="27">چونكه‌ چۆن بروسكه‌ له‌ ڕۆژهه‌ڵاته‌وه‌ ده‌رده‌چێت و تاكو ڕۆژئاوا ده‌دره‌وشێته‌وه‌، هاتنه‌وه‌ی كوڕی مرۆڤیش ئاوا ده‌بێت.</VERS>
      <VERS vnumber="28">كه‌لاك له‌كوێ بێت، داڵ له‌وێ كۆده‌بێته‌وه‌.  </VERS>
      <VERS vnumber="29">
          یه‌كسه‌ر دوای ته‌نگانه‌ی ئه‌و ڕۆژانه‌،  {خۆر تاریك ده‌بێت، مانگ ڕووناكییه‌كه‌ی نادات،ئه‌ستێره‌كان له‌ ئاسمان ده‌كه‌ون،هێزه‌كانی ئاسمان ده‌هه‌ژێن.} </VERS>
      <VERS vnumber="30">
          له‌و كاته‌ نیشانه‌ی كوڕی مرۆڤ له‌ ئاسمان‌دا ده‌رده‌كه‌وێت، ئه‌وسا هه‌موو هۆزه‌كانی زه‌وی شیوه‌ن ده‌گێڕن، {كوڕی مرۆڤ ده‌بینن به‌سه‌ر هه‌وری ئاسمان‌دا به‌ هێز و شكۆیه‌كی گه‌وره‌وه‌ دێت.}</VERS>
      <VERS vnumber="31">فریشته‌كانی به‌ كه‌ڕه‌نایه‌كی ده‌نگ گه‌وره‌وه‌ ده‌نێرێ، بژارده‌كانی له‌ چوار بایه‌كه‌ كۆده‌كه‌نه‌وه‌، له‌م سه‌ری ئاسمانه‌وه‌ تاكو ئه‌وسه‌ری.  </VERS>
      <VERS vnumber="32">
          له‌ دارهه‌نجیره‌وه‌ په‌ند وه‌رگرن: كاتێ لقه‌كانی نه‌رم بوون و گه‌ڵایان كرد، ده‌زانن هاوین نزیكه‌.</VERS>
      <VERS vnumber="33">به‌ هه‌مان شێوه‌، ئێوه‌ش كه‌ هه‌موو ئه‌م شتانه‌تان بینی، بزانن نزیكه‌ و له‌به‌رده‌رگایه‌.</VERS>
      <VERS vnumber="34">ڕاستیتان پێ ده‌ڵێم: ئه‌م نه‌وه‌یه‌ به‌سه‌ر ناچێت تاكو ئه‌مانه‌ هه‌مووی ده‌بێت.</VERS>
      <VERS vnumber="35">ئاسمان و زه‌وی به‌سه‌رده‌چن، به‌ڵام وشه‌كانم هه‌رگیز به‌سه‌رناچن.  </VERS>
      <VERS vnumber="36">
          سه‌باره‌ت به‌و ڕۆژ و كاته‌ كه‌س نایزانێت، نه‌ فریشته‌كانی ئاسمان و نه‌ كوڕه‌كه‌، ته‌نها باوك‌ نه‌بێ.</VERS>
      <VERS vnumber="37">ڕۆژانی نوح چۆن بوو، هاتنه‌وه‌ی كوڕی مرۆڤیش ئاوا ده‌بێت.</VERS>
      <VERS vnumber="38">چونكه‌ وه‌ك له‌ ڕۆژانی پێش لافاوه‌كه‌ ده‌یانخوارد و ده‌یانخوارده‌وه‌، ژنیان ده‌هێنا و مێردیان ده‌كرد، هه‌تا ئه‌و ڕۆژه‌ی نوح چووه‌ ناو كه‌شتییه‌كه‌،</VERS>
      <VERS vnumber="39">تاكو لافاوه‌كه‌ هات و هه‌مووی برد، هه‌ستیان پێ نه‌كرد. هاتنه‌وه‌ی كوڕی مرۆڤیش ئاوا ده‌بێت.</VERS>
      <VERS vnumber="40">له‌و كاته‌دا دوو پیاو له‌ كێڵگه‌ ده‌بن، یه‌كیان ده‌بردرێت و ئه‌وی دیكه‌ به‌جێ ده‌هێڵدرێ.</VERS>
      <VERS vnumber="41">دوو ئافره‌ت ده‌ستاڕ ده‌گێڕن، یه‌كیان ده‌بردرێت و ئه‌وی دیكه‌ به‌جێ ده‌هێڵدرێ.  </VERS>
      <VERS vnumber="42">
          بۆیه‌ ئێشك بگرن، چونكه‌ نازانن له‌ چ ڕۆژێك‌دا خوداوه‌ندتان دێته‌وه‌.</VERS>
      <VERS vnumber="43">به‌ڵام ئه‌وه‌ش بزانن: ئه‌گه‌ر گه‌وره‌ی ماڵ بزانێت له‌ چ به‌تڵێك‌دا دز دێته‌ سه‌ری، ئێشك ده‌گرێت و نایه‌ڵێت ماڵه‌كه‌ی ببڕدرێت.</VERS>
      <VERS vnumber="44">كه‌واته‌ ئێوه‌ش ئاماده‌ بن، چونكه‌ كوڕی مرۆڤ له‌ كاتێك‌دا دێته‌وه‌ كه‌ بیری لێ ناكه‌نه‌وه‌.  </VERS>
      <VERS vnumber="45">
          كه‌واته‌ كێیه‌ ئه‌و كۆیله‌ دڵسۆز و ژیره‌ی گه‌وره‌كه‌ی له‌سه‌ر خزمه‌تكارانی خۆی دایناوه‌، تاكو له‌ كاتی خۆی‌دا خواردنیان بداتێ؟</VERS>
      <VERS vnumber="46">خۆزگه‌ ده‌خوازرێ به‌و كۆیله‌یه‌ كاتێ گه‌وره‌كه‌ی دێته‌وه‌ ده‌بینێت ئاوا ده‌كات.</VERS>
      <VERS vnumber="47">ڕاستیتان پێ ده‌ڵێم: به‌سه‌ر هه‌موو ماڵه‌كه‌ی‌دا دایده‌نێت.</VERS>
      <VERS vnumber="48">به‌ڵام ئه‌گه‌ر ئه‌و كۆیله‌ خراپه‌ له‌ دڵی خۆی‌دا بڵێ: "گه‌وره‌كه‌م دواده‌كه‌وێت"،</VERS>
      <VERS vnumber="49">ئینجا ده‌ست بكات به‌ لێدانی كۆیله‌ هاوكاره‌كانی و له‌گه‌ڵ سه‌رخۆشان بخوات و بخواته‌وه‌.</VERS>
      <VERS vnumber="50">ئه‌وسا گه‌وره‌ی ئه‌و خزمه‌تكاره‌ له‌ ڕۆژێك‌دا دێته‌وه‌ كه‌ مه‌زه‌نده‌ی ناكات و له‌ كاتژمێرێك كه‌ نایزانێت.</VERS>
      <VERS vnumber="51">ئینجا پارچه‌ پارچه‌ی ده‌كات و به‌شی له‌گه‌ڵ دووڕووان‌دا داده‌نێت، گریان و جیڕه‌ی ددانیش له‌وێ‌دا ده‌بێت.  </VERS>
    </CHAPTER>
    <CHAPTER cnumber="25">
      <VERS vnumber="1">
          له‌م كاته‌دا شانشینی ئاسمان وه‌كو ده‌ پاكیزه‌ ده‌بێ، چرایان هه‌ڵگرتبێ و به‌ره‌وپیری زاوا ده‌رچن.</VERS>
      <VERS vnumber="2">پێنج له‌وان گێل بوون، پێنجیش دانا.</VERS>
      <VERS vnumber="3">گێله‌كان چراكانیان برد و زه‌یتیان له‌گه‌ڵ خۆیان نه‌برد.</VERS>
      <VERS vnumber="4">به‌ڵام داناكان له‌گه‌ڵ چراكانیان زه‌یتیان له‌ناو گۆزه‌دا برد.</VERS>
      <VERS vnumber="5">كاتێ زاوا دواكه‌وت، هه‌موو خه‌ویان هات و نووستن.  </VERS>
      <VERS vnumber="6">
          له‌ نیوه‌ شه‌ودا هاوار كرا: "ئه‌وه‌تا زاوا، به‌ره‌وپیری ده‌رچن!"  </VERS>
      <VERS vnumber="7">
          هه‌موو ئه‌و پاكیزانه‌ش هه‌ڵستان و چراكانیان ئاماده‌ كرد.</VERS>
      <VERS vnumber="8">گێله‌كان به‌ داناكانیان وت: "له‌ زه‌یته‌كه‌ی خۆتان به‌شمان بده‌ن، چونكه‌ چراكانمان ده‌كوژێته‌وه‌!"  </VERS>
      <VERS vnumber="9">
          به‌ڵام داناكان وه‌ڵامیان دانه‌وه‌: "له‌وانه‌یه‌ به‌شی ئێمه‌ و ئێوه‌ نه‌كات. چاكتره‌ بچنه‌ لای فرۆشیاران و بۆ خۆتان بكڕن."  </VERS>
      <VERS vnumber="10">
          كه‌ ئه‌وان بۆ كڕین چوون، زاوا هات، ئه‌وانه‌ی بۆ زه‌ماوه‌نده‌كه‌ ئاماده‌بوون، له‌گه‌ڵی چوونه‌ ژووره‌وه‌ و ده‌رگا داخرا.  </VERS>
      <VERS vnumber="11">
          پاشان پاكیزه‌كانی دیكه‌ش هاتن و وتیان: "گه‌وره‌م، گه‌وره‌م! ده‌رگامان لێ بكه‌وه‌!"  </VERS>
      <VERS vnumber="12">
          وه‌ڵامی دایه‌وه‌: "ڕاستیتان پێ ده‌ڵێم، من ناتانناسم."  </VERS>
      <VERS vnumber="13">
          كه‌واته‌ ئێشك بگرن، چونكه‌ ڕۆژ و كاته‌كه‌ نازانن.  </VERS>
      <VERS vnumber="14">
          دیسان، شانشینی ئاسمان وه‌ك پیاوێكه‌ گه‌شت بكات، كۆیله‌كانی بانگ ده‌كات و موڵكه‌كه‌ی خۆی ده‌داته‌ ده‌ستیان.</VERS>
      <VERS vnumber="15">پێنج تالنتی دا یه‌كێكیان و ئه‌وی دیكه‌ دوو تالنت و سێیه‌میش یه‌ك تالنت، هه‌ریه‌كه‌ به‌گوێره‌ی توانای خۆی، یه‌كسه‌ریش چووه‌ گه‌شت.</VERS>
      <VERS vnumber="16">ئه‌وه‌ی پێنج تالنته‌كه‌ی وه‌رگرت، ڕۆیشت و ئیشی پێوه‌ كرد، پێنجی دیكه‌شی به‌ده‌ست‌هێنا.</VERS>
      <VERS vnumber="17">به‌ هه‌مان شێوه‌ ئه‌وه‌ی دووه‌كه‌ش، دووی دیكه‌ی به‌ده‌ست‌هێنا.</VERS>
      <VERS vnumber="18">به‌ڵام ئه‌وه‌ی یه‌كه‌كه‌ی وه‌رگرت، ڕۆیشت و چاڵێكی له‌ زه‌وی‌دا هه‌ڵكه‌ند و زیوی گه‌وره‌كه‌ی شارده‌وه‌.  </VERS>
      <VERS vnumber="19">
          دوای ماوه‌یه‌كی زۆر گه‌وره‌ی ئه‌و كۆیلانه‌ دێت و لێیان ده‌پرسێته‌وه‌.</VERS>
      <VERS vnumber="20">ئه‌وه‌ی پێنج تالنته‌كه‌ی وه‌رگرت، دێت و پێنج تالنتی دیكه‌ش ده‌هێنێت و ده‌ڵێت: "گه‌وره‌م تۆ پێنج تالنتت دامێ، ئه‌وه‌تا پێنج تالنتی دیكه‌م به‌ده‌ست‌هێناوه‌."  </VERS>
      <VERS vnumber="21">
          گه‌وره‌كه‌ی پێی‌ووت: "ده‌ست‌خۆش ئه‌ی كۆیله‌ی چاك و دڵسۆز! له‌ كه‌م ده‌ستپاك بوویت، زۆرت پێ ده‌سپێرم. وه‌ره‌ ژووره‌وه‌ بۆ خۆشی گه‌وره‌كه‌ت."  </VERS>
      <VERS vnumber="22">
          هه‌روه‌ها ئه‌وه‌ی دوو تالنته‌كه‌ هات و وتی: "گه‌وره‌م تۆ دوو تالنتت دامێ، ئه‌وه‌تا دوو تالنتی دیكه‌م به‌ده‌ست‌هێناوه‌."  </VERS>
      <VERS vnumber="23">
          گه‌وره‌كه‌ی پێی‌ووت: "ده‌ست‌خۆش كۆیله‌ی چاك و ده‌ستپاك! له‌ كه‌م ده‌ستپاك بوویت، زۆرت پێ ده‌سپێرم. وه‌ره‌ ژووره‌وه‌ بۆ خۆشی گه‌وره‌كه‌ت."  </VERS>
      <VERS vnumber="24">
          ئینجا ئه‌وه‌ی یه‌ك تالنته‌كه‌ی وه‌رگرتبوو هات و وتی: "گه‌وره‌م، زانیم تۆ پیاوێكی دڵڕه‌قی، شوێنێك ده‌درویته‌وه‌ كه‌ تۆوت نه‌كردووه‌، له‌ شوێنێك كۆده‌كه‌یته‌وه‌ كه‌ شه‌نه‌بات نه‌كردووه‌،</VERS>
      <VERS vnumber="25">جا ترسام و چووم تالنته‌كه‌تم له‌ناو زه‌وی‌دا شارده‌وه‌. ها ئه‌وه‌ ماڵه‌كه‌ته‌."  </VERS>
      <VERS vnumber="26">
          گه‌وره‌كه‌ی وه‌ڵامی دایه‌وه‌: "ئه‌ی كۆیله‌ی خراپ و ته‌وه‌زه‌ل! كه‌ زانیت من دروێنه‌ له‌و شوێنه‌ ده‌كه‌م كه‌ تۆوم نه‌كردووه‌، له‌وه‌ كۆده‌كه‌مه‌وه‌ كه‌ شه‌نه‌بام نه‌كردووه‌،</VERS>
      <VERS vnumber="27">ده‌بووایه‌ زیوه‌كه‌مت له‌ بانك دابنابووایه‌، له‌ گه‌ڕانه‌وه‌م‌دا ئه‌وه‌ی هی منه‌ له‌گه‌ڵ سووه‌كه‌ی وه‌رم ده‌گرته‌وه‌.  </VERS>
      <VERS vnumber="28">
          بۆیه‌ ئه‌و تالنته‌ی لێ بسه‌ننه‌وه‌ و بیده‌نه‌ ئه‌وه‌ی ده‌ تالنته‌كه‌ی پێیه‌.</VERS>
      <VERS vnumber="29">چونكه‌ ئه‌وه‌ی هه‌یبێت، پێی ده‌درێت و لێی ده‌ڕژێته‌وه‌، به‌ڵام ئه‌وه‌ی نییه‌تی ئه‌وه‌نده‌ی هه‌شیه‌تی لێی ده‌سه‌نرێته‌وه‌.</VERS>
      <VERS vnumber="30">كۆیله‌ بێ سووده‌كه‌ش فڕێبده‌نه‌ تاریكی ده‌ره‌وه‌، گریان و جیڕه‌ی ددانیش له‌وێ ده‌بێت."  </VERS>
      <VERS vnumber="31">
          كاتێ كوڕی مرۆڤ به‌ شكۆی خۆی دێته‌وه‌ و هه‌موو فریشته‌كانیش له‌گه‌ڵی‌دان، ئه‌وسا له‌سه‌ر ته‌ختی شكۆی خۆی داده‌نیشێت.</VERS>
      <VERS vnumber="32">هه‌موو نه‌ته‌وه‌كان له‌به‌رده‌می كۆده‌بنه‌وه‌ و ئه‌ویش له‌ یه‌كتریان جیا ده‌كاته‌وه‌، وه‌ك شوان مه‌ڕ له‌ بزن جیا ده‌كاته‌وه‌.</VERS>
      <VERS vnumber="33">جا مه‌ڕه‌كان له‌لای ڕاستی خۆی ڕاده‌گرێت، به‌ڵام بزنه‌كان له‌لای چه‌پ.  </VERS>
      <VERS vnumber="34">
          ئینجا پاشا به‌وانه‌ی لای ڕاستیه‌وه‌ن ده‌فه‌رمووێ: "وه‌رن ئه‌ی ئه‌وانه‌ی باوكم به‌ره‌كه‌تی پێ‌دان، ببنه‌ میراتگری ئه‌و شانشینه‌ كه‌ له‌ دامه‌زراندنی جیهانه‌وه‌ بۆتان ئاماده‌ كراوه‌.</VERS>
      <VERS vnumber="35">چونكه‌ برسی بووم و نانتان دام، تینوو بووم ئاوتان دامێ، نامۆ بووم شوێنتان كردمه‌وه‌.</VERS>
      <VERS vnumber="36">ڕووت بووم به‌رگتان كردم، نه‌خۆش بووم سه‌رتان لێ‌دام، زیندانی بووم هاتنه‌ لام."  </VERS>
      <VERS vnumber="37">
          ئه‌وسا ڕاستودروستان وه‌ڵام ده‌ده‌نه‌وه‌: "گه‌وره‌م، كه‌ی تۆمان به‌ برسیێتی بینیوه‌ و نانمان داویتێ، یان تینوو و ئاومان داویتێ؟</VERS>
      <VERS vnumber="38">كه‌ی تۆمان به‌ نامۆیی بینیوه‌ و شوێنمان كردوویته‌وه‌، یان به‌ ڕووتی و به‌رگمان كردوویت؟</VERS>
      <VERS vnumber="39">كه‌ی تۆمان به‌ نه‌خۆشی یان زیندانی بینیوه‌ و هاتووین بۆ لات؟"</VERS>
      <VERS vnumber="40">ئینجا پاشا وه‌ڵامیان ده‌داته‌وه‌: "ڕاستیتان پێ ده‌ڵێم، هه‌رچییه‌كتان بۆ یه‌كێك له‌م برا بچووكانه‌م كردووه‌، بۆ منتان كردووه‌."  </VERS>
      <VERS vnumber="41">
          دواتر به‌وانه‌ی له‌لای چه‌پیه‌وه‌ن ده‌فه‌رمووێ: "لێم دوور بكه‌ونه‌وه‌! ئه‌ی نه‌فره‌ت‌لێ‌كراوان به‌ره‌و ئاگری تاهه‌تایی، ئه‌وه‌ی بۆ ئیبلیس و فریشته‌كانی ئاماده‌ كراوه‌.</VERS>
      <VERS vnumber="42">چونكه‌ برسی بووم نانتان نه‌دام، تینوو بووم ئاوتان نه‌دامێ،</VERS>
      <VERS vnumber="43">نامۆ بووم شوێنتان نه‌كردمه‌وه‌، ڕووت بووم به‌رگتان نه‌كردم، نه‌خۆش و زیندانی بووم سه‌رتان لێ نه‌دام."  </VERS>
      <VERS vnumber="44">
          ئه‌وانیش وه‌ڵام ده‌ده‌نه‌وه‌: "گه‌وره‌م، كه‌ی تۆمان به‌ برسیێتی یان تینوو یان نامۆ یان ڕووت یان نه‌خۆش یان زیندانی بینیوه‌ و خزمه‌تمان نه‌كردوویت؟"  </VERS>
      <VERS vnumber="45">
          ئه‌ویش وه‌ڵامیان ده‌داته‌وه‌: "ڕاستیتان پێ ده‌ڵێم: هه‌رچییه‌كتان بۆ یه‌كێك له‌م بچووكانه‌ نه‌كردووه‌، بۆ منیشتان نه‌كردووه‌."  </VERS>
      <VERS vnumber="46">
          ئه‌وانه‌ بۆ سزای تاهه‌تایی ده‌چن، به‌ڵام ڕاستودروستان بۆ ژیانی تاهه‌تایی.)  </VERS>
    </CHAPTER>
    <CHAPTER cnumber="26">
      <VERS vnumber="1">
          كاتێ عیسا ئه‌م وتانه‌ی هه‌موو ته‌واو كرد، به‌ قوتابییه‌كانی خۆی فه‌رموو:</VERS>
      <VERS vnumber="2">(ده‌زانن په‌سخه‌ دوو ڕۆژی ماوه‌. كوڕی مرۆڤیش به‌ گرتن ده‌درێت تاكو له‌ خاچ بدرێت.)  </VERS>
      <VERS vnumber="3">
          ئینجا كاهینانی باڵا و پیرانی گه‌ل له‌ كۆشكی سه‌رۆكی كاهینان كه‌ ناوی قه‌یافا بوو كۆببوونه‌وه‌،</VERS>
      <VERS vnumber="4">پێكه‌وه‌ ته‌گبیریان ده‌كرد، به‌ فێڵێك عیسا بگرن و بیكوژن.</VERS>
      <VERS vnumber="5">به‌ڵام وتیان: (به‌ڵام نه‌ك له‌ جه‌ژن‌دا، نه‌وه‌ك ئاژاوه‌ بكه‌وێته‌ ناو خه‌ڵك.)  </VERS>
      <VERS vnumber="6">
          كاتێ عیسا له‌ بێت‌عه‌نیا له‌ ماڵی شیمۆنه‌ گول بوو،</VERS>
      <VERS vnumber="7">ژنێك به‌ بوتڵێكی ئه‌له‌باسته‌ریی بۆنی گرانبه‌هاوه‌ بۆ لای هات و بۆنه‌كه‌ی به‌سه‌ری‌دا ڕژاند كه‌ له‌سه‌ر خوان بوو.  </VERS>
      <VERS vnumber="8">
          كاتێ قوتابییه‌كان ئه‌مه‌یان بینی، تووڕه‌ بوون و وتیان: (ئه‌م ده‌ست بڵاوییه‌ی بۆ چییه‌؟</VERS>
      <VERS vnumber="9">ده‌توانرا به‌ نرخێكی گران بفرۆشرابووایه‌ و بدرابووایه‌ته‌ هه‌ژاران.)  </VERS>
      <VERS vnumber="10">
          عیسا زانی و پێی فه‌رموون: (بۆچی گرفت بۆ ژنه‌كه‌ ده‌نێنه‌وه‌؟ شتێكی چاكی بۆ من كرد.</VERS>
      <VERS vnumber="11">هه‌ژاران هه‌میشه‌ له‌گه‌ڵتانن، به‌ڵام من هه‌میشه‌ له‌لاتان نیم.</VERS>
      <VERS vnumber="12">كاتێ ئه‌و ئه‌م بۆنه‌ی به‌سه‌ر له‌شم‌دا ڕژاند، بۆ ئاماده‌كردنم بۆ ناشتن ئه‌مه‌ی كرد.</VERS>
      <VERS vnumber="13">ڕاستیتان پێ ده‌ڵێم: له‌ هه‌موو جیهان‌دا له‌ هه‌ر كوێ جاڕی ئه‌م ئینجیله‌ بدرێت، باسی ئه‌وه‌ش ده‌كرێت كه‌ ئه‌م ژنه‌ كردوویه‌تی، بۆ یادكردنه‌وه‌ی.)  </VERS>
      <VERS vnumber="14">
          ئینجا یه‌كێك له‌ دوازده‌كه‌ كه‌ ناوی یه‌هوزای ئه‌سخه‌ریوتی بوو، بۆ لای كاهینانی باڵا ڕۆیشت،</VERS>
      <VERS vnumber="15">وتی: (چیم ده‌ده‌نێ تاكو بیده‌مه‌ ده‌ستتان؟) ئه‌وانیش سی دراوی زیویان بۆ كێشا.</VERS>
      <VERS vnumber="16">ئیتر بۆ هه‌لێك ده‌گه‌ڕا تاكو به‌ گرتنی بدات.  </VERS>
      <VERS vnumber="17">
          له‌ یه‌كه‌می جه‌ژنی فه‌تیره‌دا، قوتابییه‌كان هاتنه‌ لای عیسا و وتیان: (ده‌ته‌وێ بچینه‌ كوێ و ئاماده‌كاری بكه‌ین، تاكو په‌سخه‌ بخۆیت؟)  </VERS>
      <VERS vnumber="18">
          فه‌رمووی: (بڕۆنه‌ ناو شار، بۆ لای فڵانه‌ كه‌س، پێی بڵێن: "مامۆستا ده‌فه‌رمووێ، كاتم نزیك‌بۆته‌وه‌، له‌گه‌ڵ قوتابییه‌كانم له‌لای تۆ په‌سخه‌ ده‌كه‌م.")</VERS>
      <VERS vnumber="19">قوتابییه‌كانیش فه‌رمانی عیسایان جێبه‌جێ كرد و په‌سخه‌یان ئاماده‌ كرد.  </VERS>
      <VERS vnumber="20">
          كه‌ ئێواره‌ داهات، عیسا له‌گه‌ڵ دوازده‌كه‌ پاڵی‌دایه‌وه‌.</VERS>
      <VERS vnumber="21">كاتێ نانیان ده‌خوارد، فه‌رمووی: (ڕاستیتان پێ ده‌ڵێم: یه‌كێكتان به‌ گرتنم ده‌دات.)  </VERS>
      <VERS vnumber="22">
          ئه‌وانیش زۆر خه‌مبار بوون، هه‌ریه‌كه‌ پێیان وت: (گه‌وره‌م، ئه‌و كه‌سه‌ منم؟)  </VERS>
      <VERS vnumber="23">
          وه‌ڵامی دایه‌وه‌: (ئه‌وه‌ی له‌گه‌ڵم ده‌ست ده‌خاته‌ ناو قاپه‌كه‌، ئه‌و به‌ گرتنم ده‌دات.</VERS>
      <VERS vnumber="24">كوڕی مرۆڤیش ده‌بێت وه‌كو له‌سه‌ری نووسراوه‌ بڕوات، به‌ڵام قوڕ به‌سه‌ر ئه‌وه‌ی كوڕی مرۆڤ به‌ گرتن ده‌دات! باشتر بوو بۆ ئه‌و كه‌سه‌ هه‌ر له‌دایك نه‌بووایه‌.)  </VERS>
      <VERS vnumber="25">
          ئینجا یه‌هوزا، ئه‌وه‌ی به‌ گرتنی ده‌دات، وه‌ڵامی دایه‌وه‌: (ڕابی، ئه‌و كه‌سه‌ منم؟) پێی فه‌رموو: (خۆت وتت.)  </VERS>
      <VERS vnumber="26">
          كه‌ نانیان ده‌خوارد، عیسا نانێكی هه‌ڵگرت، سوپاسی خودای كرد و له‌تی‌كرد، دایه‌ قوتابییه‌كان و فه‌رمووی: (وه‌رگرن، بخۆن، ئه‌مه‌ له‌شی منه‌.)  </VERS>
      <VERS vnumber="27">
          ئینجا جامه‌كه‌ی هه‌ڵگرت و سوپاسی خودای كرد، پێی‌دان و فه‌رمووی: (هه‌موو لێی بخۆنه‌وه‌،</VERS>
      <VERS vnumber="28">چونكه‌ ئه‌مه‌ خوێنی منه‌، خوێنی په‌یمانه‌كه‌یه‌ كه‌ له‌ پێناوی زۆران‌دا بۆ گوناه‌ به‌خشین ده‌ڕژێت.</VERS>
      <VERS vnumber="29">پێتان ده‌ڵێم: له‌مه‌ودوا ئیتر له‌م به‌رهه‌مه‌ی مێو ناخۆمه‌وه‌، تاكو ئه‌و ڕۆژه‌ی له‌ شانشینی باوكم به‌ نوێتی له‌گه‌ڵتان ده‌یخۆمه‌وه‌.)  </VERS>
      <VERS vnumber="30">
          ئینجا گۆرانی ڕۆحییان وت و بۆ كێوی زه‌یتوون ده‌رچوون.  </VERS>
      <VERS vnumber="31">
          ئینجا عیسا پێی فه‌رموون: (ئه‌م شه‌و هه‌مووتان ساتمه‌م لێ‌ده‌كه‌ن، چونكه‌ نووسراوه‌:  {له‌ شوانه‌كه‌ ده‌ده‌م،مه‌ڕی مێگه‌له‌كه‌ په‌رت ده‌بن.} </VERS>
      <VERS vnumber="32">
          به‌ڵام دوای هه‌ڵستانه‌وه‌م، پێشتان ده‌كه‌وم بۆ جه‌لیل.)  </VERS>
      <VERS vnumber="33">
          په‌ترۆس وه‌ڵامی دایه‌وه‌: (ئه‌گه‌ر هه‌موو پشتت لێ بكه‌ن، من قه‌ت پشتت لێ ناكه‌م.)  </VERS>
      <VERS vnumber="34">
          عیسا پێی فه‌رموو: (ڕاستیت پێ ده‌ڵێم: پێش ئه‌وه‌ی كه‌ڵه‌شێر بانگ بدات، سێ جار نكۆڵیم لێ ده‌كه‌یت.)  </VERS>
      <VERS vnumber="35">
          په‌ترۆسیش پێی‌ووت: (ته‌نانه‌ت ئه‌گه‌ر پێویست بكات له‌گه‌ڵیشت بمرم، هه‌رگیز نكۆڵیت لێ ناكه‌م.) قوتابییه‌كانیش هه‌موو وایان وت.  </VERS>
      <VERS vnumber="36">
          دوای ئه‌وه‌ عیسا له‌گه‌ڵیان بۆ شوێنێك چوو پێی ده‌ووترا، گه‌تسیمانی، به‌ قوتابییه‌كانی فه‌رموو: (لێره‌ دانیشن، تاكو ده‌چمه‌ ئه‌وێ نوێژ ده‌كه‌م.)</VERS>
      <VERS vnumber="37">په‌ترۆس و دوو كوڕه‌كه‌ی زه‌بدی برد و په‌ژاره‌ و دڵته‌نگی دایده‌گرت.</VERS>
      <VERS vnumber="38">پێی فه‌رموون: (زۆر دڵته‌نگم خه‌ریكه‌ بمرم، لێره‌ بمێننه‌وه‌ و شه‌واره‌م له‌گه‌ڵ بگرن.)  </VERS>
      <VERS vnumber="39">
          كه‌مێك چووه‌ پێش و به‌ ڕوودا چووه‌ سه‌ر زه‌وی، نوێژی ده‌كرد و ده‌ی فه‌رموو: (باوكه‌، ئه‌گه‌ر ده‌كرێت ئه‌م جامه‌م له‌سه‌ر تێپه‌ڕێت. به‌ڵام نه‌ك وه‌ك من ده‌مه‌وێت، به‌ڵكو تۆ.)  </VERS>
      <VERS vnumber="40">
          هاته‌وه‌ لای قوتابییه‌كان، بینی نووستوون، به‌ په‌ترۆسی فه‌رموو: (ئه‌رێ نه‌تانتوانی كاتژمێرێك شه‌واره‌م له‌گه‌ڵ بگرن؟</VERS>
      <VERS vnumber="41">شه‌واره‌ بگرن و نوێژ بكه‌ن، نه‌وه‌ك تاقی بكرێنه‌وه‌. چونكه‌ ڕۆح چاڵاكه‌، به‌ڵام جه‌سته‌ لاوازه‌.)  </VERS>
      <VERS vnumber="42">
          دیسان ڕۆیشته‌وه‌ نوێژی كرد: (باوكه‌! ئه‌گه‌ر ناكرێت ئه‌مه‌ له‌سه‌رم تێپه‌ڕێت و هه‌ر ده‌بێت بیخۆمه‌وه‌، با خواستی تۆ بێت.)  </VERS>
      <VERS vnumber="43">
          دیسان هاته‌وه‌ و بینی نووستوون، چونكه‌ چاویان قورس ببوو.</VERS>
      <VERS vnumber="44">ئیتر وازی لێ هێنان و چوو بۆ جاری سێیه‌م نوێژی ده‌كرد و هه‌مان شتی ده‌ووته‌وه‌.  </VERS>
      <VERS vnumber="45">
          دوایی هاته‌ لای قوتابییه‌كان و پێی فه‌رموون: (هێشتا نووستوون و پشوو ده‌ده‌ن؟ ئه‌وه‌تا كات نزیك‌بۆته‌وه‌ و كوڕی مرۆڤ ده‌درێته‌ ده‌ستی گوناهباران.</VERS>
      <VERS vnumber="46">هه‌ستن با بڕۆین! ئه‌وه‌تا ئه‌وه‌ی به‌ گرتنم ده‌دات نزیك‌بۆوه‌.)  </VERS>
      <VERS vnumber="47">
          هێشتا ئه‌و قسه‌ی ده‌كرد، ئه‌وه‌بوو یه‌هوزا هات كه‌ یه‌كێك بوو له‌ دوازده‌كه‌، كۆمه‌ڵێكی زۆری له‌گه‌ڵ‌بوو به‌ شمشێر و داره‌وه‌ له‌لایه‌ن كاهینانی باڵا و پیرانی گه‌له‌وه‌ نێردرابوون.</VERS>
      <VERS vnumber="48">ئه‌وه‌ی به‌ گرتنی دا نیشانه‌یه‌كی پێ‌دان و وتبووی: (ئه‌وه‌ی ماچی ده‌كه‌م ئه‌وه‌ خۆیه‌تی، بیگرن.)</VERS>
      <VERS vnumber="49">یه‌كسه‌ر هاته‌ لای عیسا و وتی: (سڵاو ڕابی.) ئینجا ماچی كرد.  </VERS>
      <VERS vnumber="50">
          عیساش پێی فه‌رموو: (هاوڕێ، ئه‌وه‌ی بۆی هاتووی بیكه‌.) ئینجا هاتنه‌ پێشه‌وه‌ و عیسایان ده‌ست‌به‌سه‌ر كرد و گرتییان.</VERS>
      <VERS vnumber="51">له‌ناكاو یه‌كێك له‌وانه‌ی له‌گه‌ڵ عیسادان، ده‌ستی درێژكرد و شمشێره‌كه‌ی هه‌ڵكێشا، له‌ خزمه‌تكاری سه‌رۆكی كاهینانی دا و گوێی بڕی.  </VERS>
      <VERS vnumber="52">
          عیسا پێی فه‌رموو: (شمشێره‌كه‌ت بگه‌ڕێنه‌وه‌ شوێنی خۆی، چونكه‌ هه‌موو ئه‌وانه‌ی شمشێر هه‌ڵده‌گرن، به‌ شمشێر ده‌مرن.</VERS>
      <VERS vnumber="53">ئایا وا ده‌زانیت ناتوانم بانگی باوكم بكه‌م و زیاتر له‌ دوازده‌ له‌شكر فریشته‌م بۆ بنێرێت؟</VERS>
      <VERS vnumber="54">به‌ڵام ئیتر چۆن نووسراوه‌كان دێنه‌ دی، كه‌ ده‌ڵێن به‌و شێوه‌یه‌ پێویسته‌ ڕووبدات؟)  </VERS>
      <VERS vnumber="55">
          له‌و كاته‌دا عیسا به‌ خه‌ڵكه‌كه‌ی فه‌رموو: (وه‌ك بۆ گرتنی ڕابه‌رێكی شۆڕشگێر به‌ كوته‌ك و شمشێره‌وه‌ هاتوون بمگرن؟ ڕۆژانه‌ له‌ په‌رستگا دانیشتبووم خه‌ریكی فێركردن بووم، نه‌تانگرتم.</VERS>
      <VERS vnumber="56">به‌ڵام ئه‌مانه‌ هه‌مووی ڕووی‌دا بۆ هاتنه‌دی نووسراوه‌كانی پێغه‌مبه‌ران.) ئینجا هه‌موو قوتابییه‌كان به‌جێیان هێشت و ڕایانكرد.  </VERS>
      <VERS vnumber="57">
          ئه‌وانه‌ی عیسایان گرت، بردییانه‌ لای قه‌یافای سه‌رۆك كاهین، له‌وێ مالمه‌كان و پیران كۆببوونه‌وه‌.</VERS>
      <VERS vnumber="58">په‌ترۆسیش دووربه‌دوور بۆ حه‌وشه‌ی سه‌رۆكی كاهینان دوای كه‌وت، ئینجا چووه‌ ژووره‌وه‌ و له‌نێو خزمه‌تكاران دانیشت تاكو ده‌ره‌نجامه‌كه‌ ببینێت.  </VERS>
      <VERS vnumber="59">
          كاهینانی باڵا و هه‌موو سه‌نهه‌درین به‌دوای شایه‌تییه‌كی درۆدا ده‌گه‌ڕان له‌سه‌ر عیسا، تاكو به‌ كوشتنی بده‌ن.</VERS>
      <VERS vnumber="60">به‌ڵام هیچیان نه‌دۆزییه‌وه‌، هه‌رچه‌نده‌ زۆر شایه‌تی درۆزن هاتن. له‌ كۆتایی‌دا دووان هاتن،</VERS>
      <VERS vnumber="61">وتیان: (ئا ئه‌مه‌ وتی: "ده‌توانم په‌رستگای خودا بڕوخێنم و به‌ سێ ڕۆژ بنیادی بنێمه‌وه‌.")  </VERS>
      <VERS vnumber="62">
          جا سه‌رۆكی كاهینان هه‌ڵستا و پێی‌ووت: (هیچ وه‌ڵام ناده‌یته‌وه‌؟ ئه‌م پیاوانه‌ شایه‌تی چی له‌سه‌ر تۆ ده‌ده‌ن؟)</VERS>
      <VERS vnumber="63">به‌ڵام عیسا بێ‌ده‌نگ بوو. </VERS>
      <VERS vnumber="64">
          عیسا پێی فه‌رموو: (تۆ وتت. منیش پێتان ده‌ڵێم، له‌ ئێستاوه‌ {كوڕی مرۆڤ ده‌بینن له‌ ده‌سته‌ڕاستی توانادار داده‌نیشێت و له‌سه‌ر هه‌وری ئاسمان‌دا دێته‌وه‌.})  </VERS>
      <VERS vnumber="65">
          ئینجا سه‌رۆكی كاهینان جله‌كانی خۆی دادڕی و وتی: (كفری كرد! ئیتر چ پێویستیمان به‌ شایه‌ت هه‌یه‌؟ ئه‌وه‌تا گوێتان له‌ كفره‌كه‌ بوو.</VERS>
      <VERS vnumber="66">چی ده‌بینن؟) </VERS>
      <VERS vnumber="67">
          ئینجا تفیان له‌ڕووی كرد و مستیان لێدا، هه‌ندێكیش زلله‌یان لێدا و</VERS>
      <VERS vnumber="68">وتیان: (ئه‌ی مه‌سیح پێشبینی بكه‌، كێ بوو لێی‌دایت؟)  </VERS>
      <VERS vnumber="69">
          له‌و كاته‌دا په‌ترۆس له‌ حه‌وشه‌، له‌ ده‌ره‌وه‌ دانیشتبوو. كه‌نیزه‌كێك هاته‌ لای و وتی: (تۆش له‌گه‌ڵ عیسای جه‌لیلی بوویت.)  </VERS>
      <VERS vnumber="70">
          ئه‌ویش له‌به‌رده‌م هه‌موویان نكۆڵی كرد: (نازانم چی ده‌ڵێی.)  </VERS>
      <VERS vnumber="71">
          ئینجا ده‌رچووه‌ داڵانه‌كه‌، یه‌كێكی دیكه‌ش بینی و به‌وانه‌ی ئه‌وێی وت: (ئه‌مه‌ له‌گه‌ڵ عیسای ناسیره‌یی بوو.)  </VERS>
      <VERS vnumber="72">
          دیسان به‌ سوێندخواردنه‌وه‌ نكۆڵی لێ‌كرد: (ئه‌و پیاوه‌ ناناسم!)  </VERS>
      <VERS vnumber="73">
          دوای كه‌مێك ئه‌وانه‌ی له‌وێ ڕاوه‌ستابوون هاتن و به‌ په‌ترۆسیان وت: (به‌ ڕاستی تۆش له‌وانیت، زمانت ئاشكرات ده‌كات.)  </VERS>
      <VERS vnumber="74">
          جا ده‌ستی‌كرد به‌ نه‌فره‌تكردن و سوێندخواردن: (ئه‌و پیاوه‌ ناناسم!)  یه‌كسه‌ر كه‌ڵه‌شێر بانگی دا.</VERS>
      <VERS vnumber="75">ئه‌وسا په‌ترۆس قسه‌كانی عیسای بیركه‌وته‌وه‌ كه‌ فه‌رمووی: (پێش ئه‌وه‌ی كه‌ڵه‌شێر بانگ بدات، سێ جار نكۆڵیم لێ ده‌كه‌یت.) ئیتر چووه‌ ده‌ره‌وه‌ و به‌ كوڵ گریا.  </VERS>
    </CHAPTER>
    <CHAPTER cnumber="27">
      <VERS vnumber="1">
          كاتێ ڕۆژ‌بۆوه‌، هه‌موو كاهینانی باڵا و پیرانی گه‌ل ته‌گبیریان له‌ عیسا كرد تاكو بیكوژن.</VERS>
      <VERS vnumber="2">جا به‌ستیانه‌وه‌ و بردییان و دایانه‌ ده‌ست پیلاتۆسی فه‌رمانڕه‌وا.  </VERS>
      <VERS vnumber="3">
          ئینجا یه‌هوزا، ئه‌وه‌ی به‌ گرتنی دا كه‌ بینی عیسا بڕیاری به‌سه‌ردا درا، په‌شیمان‌بۆوه‌، سی دراوه‌ زیوه‌كه‌ی بۆ كاهینانی باڵا و پیران گه‌ڕانده‌وه‌ و</VERS>
      <VERS vnumber="4">وتی: (گوناهم كرد كه‌ خوێنێكی بێ‌تاوانم به‌ گرتن دا.) وتیان: (به‌ ئێمه‌ چی؟ خۆت ده‌زانیت.)  </VERS>
      <VERS vnumber="5">
          ئه‌ویش زیوه‌كانی له‌ په‌رستگادا فڕێدا و ڕۆیی، چوو خۆی هه‌ڵواسی.  </VERS>
      <VERS vnumber="6">
          به‌ڵام كاهینانی باڵا دراوه‌ زیوه‌كانیان هه‌ڵگرته‌وه‌ و وتیان: (دروست نییه‌ بیخه‌ینه‌ گه‌نجینه‌ی په‌رستگاوه‌، چونكه‌ نرخی خوێنه‌.)</VERS>
      <VERS vnumber="7">ئینجا ته‌گبیریان كرد و كێڵگه‌ی گۆزه‌چییه‌كه‌یان پێی كڕی، بۆ گۆڕستانی بێگانان.</VERS>
      <VERS vnumber="8">بۆیه‌ ئه‌و كێڵگه‌یه‌ تاكو ئه‌مڕۆش پێی ده‌ووترێ كێڵگه‌ی خوێن.</VERS>
      <VERS vnumber="9">ئه‌وسا ئه‌وه‌ی به‌هۆی پێغه‌مبه‌ر ئیرمیا وتراوه‌، هاته‌ دی: {سی زیوه‌كه‌یان برد، نرخی به‌ها بۆ دانراو، ئه‌وه‌ی كوڕه‌كانی ئیسرائیل خه‌مڵاندییان.</VERS>
      <VERS vnumber="10">ئینجا به‌ كێڵگه‌ی گۆزه‌چییه‌كه‌یان دا، وه‌ك خوداوه‌ند فه‌رمانی پێ‌دام.}  </VERS>
      <VERS vnumber="11">
          عیساش له‌به‌رده‌م فه‌رمانڕه‌وا ڕاوه‌ستا، فه‌رمانڕه‌وا لێی پرسی، وتی: (ئایا تۆ پاشای جوله‌كه‌ی؟) </VERS>
      <VERS vnumber="12">
          كاتێ كاهینانی باڵا و پیران سكاڵایان لێی ده‌كرد، هیچ وه‌ڵامی نه‌ده‌دایه‌وه‌.</VERS>
      <VERS vnumber="13">پیلاتۆس پێی‌ووت: (ئایا گوێت لێ نییه‌ چه‌ند شایه‌تیت له‌سه‌ر ده‌ده‌ن؟)</VERS>
      <VERS vnumber="14">به‌ڵام عیسا ته‌نانه‌ت به‌ وشه‌یه‌كیش وه‌ڵامی نه‌دایه‌وه‌، فه‌رمانڕه‌واش زۆر سه‌رسام بوو.  </VERS>
      <VERS vnumber="15">
          له‌ جه‌ژن‌دا فه‌رمانڕه‌وا كردبوویه‌ نه‌ریت گیراوێك بۆ خه‌ڵكه‌كه‌ ئازاد بكات، ئه‌وه‌ی بیانه‌وێت.</VERS>
      <VERS vnumber="16">له‌و كاته‌دا گیراوێكی به‌ناوبانگیان هه‌بوو، ناوده‌برا باراباس.</VERS>
      <VERS vnumber="17">بۆیه‌ كاتێ كۆببوونه‌وه‌، پیلاتۆس پێی‌ووتن: (كێتان ده‌وێ بۆتانی به‌ربده‌م، باراباس یان عیسا، ئه‌وه‌ی پێی ده‌ووترێ مه‌سیح؟)</VERS>
      <VERS vnumber="18">چونكه‌ زانی له‌ به‌ر ئیره‌یی عیسایان به‌ گرتن دابوو.  </VERS>
      <VERS vnumber="19">
          كاتێ له‌سه‌ر ته‌ختی دادگایی دانیشتبوو، ژنه‌كه‌ی هه‌واڵی بۆ نارد: (هیچ له‌و بێ‌تاوانه‌ مه‌كه‌، چونكه‌ ئه‌مڕۆ له‌ خه‌ون‌دا له‌به‌ر ئه‌و زۆر ئازارم چێژتووه‌.)  </VERS>
      <VERS vnumber="20">
          به‌ڵام كاهینانی باڵا و پیران خه‌ڵكه‌كه‌یان جۆش‌دا كه‌ داوای باراباس بكه‌ن و عیسا له‌ناوببه‌ن.  </VERS>
      <VERS vnumber="21">
          فه‌رمانڕه‌وا وه‌ڵامی دانه‌وه‌: (له‌م دووانه‌ كامه‌تان ده‌وێ بۆتان ئازاد بكه‌م؟) وتیان: (باراباس.)  </VERS>
      <VERS vnumber="22">
          پیلاتۆس پێی‌ووتن: (ئه‌ی چی له‌ عیسا بكه‌م، ئه‌وه‌ی پێی ده‌ووترێ مه‌سیح؟) </VERS>
      <VERS vnumber="23">
          ئه‌ویش وتی: (بۆ؟ چ خراپه‌یه‌كی كردووه‌؟) </VERS>
      <VERS vnumber="24">
          پیلاتۆس بینی سوودی نییه‌ و خه‌ریكه‌ ئاژاوه‌ ڕووده‌دات، ئاوی هێنا و له‌به‌رده‌م خه‌ڵكه‌كه‌ ده‌ستی شوشت و وتی: (له‌ خوێنی ئه‌مه‌ بێ‌تاوانم! له‌ ئه‌ستۆی ئێوه‌یه‌!)  </VERS>
      <VERS vnumber="25">
          گه‌ل هه‌موو وه‌ڵامیان دایه‌وه‌: (با خوێنی له‌ ئه‌ستۆی ئێمه‌ و منداڵمان بێت!)  </VERS>
      <VERS vnumber="26">
          ئه‌وسا باراباسی بۆ ئازاد كردن، به‌ڵام عیسای دایه‌ به‌ر قامچی و بۆ له‌خاچدان دایه‌ده‌ست.  </VERS>
      <VERS vnumber="27">
          سه‌ربازه‌كانی فه‌رمانڕه‌وا عیسایان بۆ كۆشكی فه‌رمانڕه‌وا برد و ته‌واوی تیپه‌كه‌یان لێ كۆكرده‌وه‌.</VERS>
      <VERS vnumber="28">ڕووتیان كرده‌وه‌ و عه‌بایه‌كی سووریان دایێ.</VERS>
      <VERS vnumber="29">هه‌روه‌ها تاجێكی دڕكیان هۆنییه‌وه‌ و له‌ سه‌ریان كرد، قامیشێكیان دایه‌ ده‌ستی ڕاستی، له‌به‌رده‌می چۆكیان دادا و گاڵته‌یان پێ كرد و ده‌یان‌ووت: (سڵاو ئه‌ی پاشای جوله‌كه‌!)</VERS>
      <VERS vnumber="30">تفیان لێ‌كرد، قامیشه‌كه‌یان برد و به‌ سه‌ریان‌دا كێشا.</VERS>
      <VERS vnumber="31">دوای ئه‌وه‌ی گاڵته‌یان پێ‌كرد، عه‌بایه‌كه‌یان له‌به‌ر داكه‌ند و كراسه‌كه‌ی خۆیان له‌به‌ركرده‌وه‌، بردییان تاوه‌كو له‌ خاچی بده‌ن.  </VERS>
      <VERS vnumber="32">
          كاتێ ده‌رچوون پیاوێكی كورێنییان بینی ناوی شیمۆن بوو، ناچاریان كرد خاچه‌كه‌ی ئه‌و هه‌ڵبگرێت.</VERS>
      <VERS vnumber="33">كه‌ گه‌یشتنه‌ ئه‌و شوێنه‌ی پێی ده‌ووترا گولگۆسا، ناونراوه‌ شوێنی كاسه‌سه‌ر،</VERS>
      <VERS vnumber="34">شه‌رابی تێكه‌ڵ به‌ زراویان دایه‌ عیسا تاكو بیخواته‌وه‌، كه‌ تامی كرد نه‌یویست بیخواته‌وه‌.</VERS>
      <VERS vnumber="35">كه‌ له‌ خاچیان دا، به‌ تیروپشك كراسه‌كه‌یان دابه‌ش كرد.</VERS>
      <VERS vnumber="36">ئینجا له‌وێ دانیشتن و ئێشكیان بۆ گرت.</VERS>
      <VERS vnumber="37">له‌ ژوور سه‌ریه‌وه‌ تاواننامه‌كه‌ی ئه‌ویان دانا كه‌ نووسرابوو: (ئه‌مه‌ عیسایه‌، پاشای جوله‌كه‌.)</VERS>
      <VERS vnumber="38">ئه‌وسا دوو دز له‌گه‌ڵی له‌ خاچ درابوون، یه‌كێك له‌لای ڕاستی و یه‌كێك له‌لای چه‌پی.</VERS>
      <VERS vnumber="39">ڕێبواران جنێویان پێ‌ده‌دا و سه‌ریان ده‌له‌قاند و</VERS>
      <VERS vnumber="40">ده‌یان‌ووت: (ئه‌ی ڕووخێنه‌ری په‌رستگا و بنیادنه‌ره‌وه‌ی له‌ سێ ڕۆژدا، خۆت ڕزگار بكه‌! ئه‌گه‌ر تۆ كوڕی خودای، له‌ خاچه‌كه‌ دابه‌زه‌!)  </VERS>
      <VERS vnumber="41">
          به‌ هه‌مان شێوه‌ كاهینانی باڵا له‌گه‌ڵ مالم و پیران گاڵته‌یان پێ‌ده‌كرد:</VERS>
      <VERS vnumber="42">(خه‌ڵكی دیكه‌ی ڕزگار كرد، به‌ڵام ناتوانێ خۆی ڕزگار بكات! پاشای ئیسرائیله‌! با ئێستا له‌ خاچه‌كه‌ دابه‌زێت، باوه‌ڕی پێ‌ده‌هێنین.</VERS>
      <VERS vnumber="43">پشتی به‌ خودا به‌ست، با ئێستا ڕزگاری بكات، ئه‌گه‌ر ئه‌می ده‌وێت، چونكه‌ وتی: "من كوڕی خودام.")</VERS>
      <VERS vnumber="44">دزه‌كانیش كه‌ له‌گه‌ڵی له‌ خاچ درابوون گاڵته‌یان پێ‌ده‌كرد.  </VERS>
      <VERS vnumber="45">
          له‌ كاتژمێر دوازده‌وه‌ تاكو سێ، تاریكایی به‌سه‌ر هه‌موو زه‌وییه‌وه‌ بوو.</VERS>
      <VERS vnumber="46">نزیكه‌ی كاتژمێر سێ عیسا به‌ ده‌نگێكی به‌رز هاواری كرد: ({ئێلی، ئێلی، له‌ما شه‌به‌قتانی؟}) واتا: {خودای من، خودای من، بۆ وازت لێ هێنام؟}  </VERS>
      <VERS vnumber="47">
          هه‌ندێك له‌وانه‌ی له‌وێ ڕاوه‌ستابوون و گوێیان لێی‌بوو، وتیان: (ئه‌وه‌ بانگی ئه‌لیاس ده‌كات!)  </VERS>
      <VERS vnumber="48">
          یه‌كسه‌ر یه‌كێك له‌وان ڕایكرد و ئه‌سفه‌نجێكی برد، له‌ سركه‌ی هه‌ڵكێشا و به‌سه‌ری قامیشێكه‌وه‌ دایێ، تاكو بیخواته‌وه‌،</VERS>
      <VERS vnumber="49">به‌ڵام ئه‌وانی دیكه‌ وتیان: (لێگه‌ڕێ، با بزانین ئه‌لیاس دێت ڕزگاری بكات.)  </VERS>
      <VERS vnumber="50">
          عیساش به‌ ده‌نگێكی به‌رز هاواری كرده‌وه‌ و ڕۆحی سپارد.  </VERS>
      <VERS vnumber="51">
          له‌و كاته‌دا په‌رده‌ی په‌رستگاش له‌ سه‌ره‌وه‌ تاكو خواره‌وه‌ شه‌قبوو و بووه‌ دوو. زه‌وی له‌رزی و به‌رد درزیان برد و</VERS>
      <VERS vnumber="52">گۆڕه‌كان كرانه‌وه‌، زۆرێك له‌ لاشه‌ی پیرۆزكراوانی نووستوو هه‌ڵستانه‌وه‌.</VERS>
      <VERS vnumber="53">دوای هه‌ڵستانه‌وه‌ی عیسا له‌ گۆڕه‌كان هاتنه‌ ده‌ره‌وه‌ و چوونه‌ ناو شاری پیرۆز، بۆ زۆر كه‌سیش ده‌ركه‌وتن.  </VERS>
      <VERS vnumber="54">
          سه‌رپه‌له‌كه‌ و ئه‌وانه‌ی له‌گه‌ڵ ئه‌و چاودێری عیسایان ده‌كرد، بوومه‌له‌رزه‌كه‌ و ئه‌و شتانه‌یان بینی كه‌ ڕووی‌دا، زۆر ترسان و وتیان: (به‌ ڕاستی ئه‌مه‌ كوڕی خودا بوو!)  </VERS>
      <VERS vnumber="55">
          زۆر ژن له‌وێ بوون، له‌ دووره‌وه‌ ته‌ماشایان ده‌كرد، ئه‌وانه‌ی له‌ جه‌لیله‌وه‌ دوای عیسا كه‌وتبوون و خزمه‌تیان ده‌كرد،</VERS>
      <VERS vnumber="56">مریه‌می مه‌جده‌لی و مریه‌می دایكی یاقوب و یوسف، له‌گه‌ڵ دایكی كوڕه‌كانی زه‌بدی له‌نێویان بوون.  </VERS>
      <VERS vnumber="57">
          ده‌مه‌و ئێواره‌ پیاوێكی ده‌وڵه‌مه‌ندی خه‌ڵكی ڕامه‌ هات، ناوی یوسف بوو، ئه‌و خۆی قوتابی عیسا بوو.</VERS>
      <VERS vnumber="58">چووه‌ لای پیلاتۆس و داوای ته‌رمه‌كه‌ی عیسای لێ‌كرد، ئینجا پیلاتۆس فه‌رمانی دا بیدرێتێ.</VERS>
      <VERS vnumber="59">یوسفیش ته‌رمه‌كه‌ی برد و به‌ كه‌تانی پاك پێچای و</VERS>
      <VERS vnumber="60">له‌و گۆڕه‌ نوێیه‌ی خۆی ناشتی كه‌ له‌ به‌رد هه‌ڵكه‌ندرا بوو، ئینجا به‌ردێكی گه‌وره‌ی گلۆر كرده‌وه‌ سه‌ر ده‌رگای گۆڕه‌كه‌ و ڕۆیشت.</VERS>
      <VERS vnumber="61">مریه‌می مه‌جده‌لی و مریه‌مه‌كه‌ی دیكه‌ش له‌وێ بوون، به‌رامبه‌ر گۆڕه‌كه‌ دانیشتبوون.  </VERS>
      <VERS vnumber="62">
          بۆ به‌یانی كه‌ دوای ئاماده‌كردنه‌، كاهینانی باڵا و فه‌ریسییه‌كان له‌لای پیلاتۆس كۆبوونه‌وه‌،</VERS>
      <VERS vnumber="63">وتیان: (گه‌وره‌م، بیرمان‌كه‌وته‌وه‌ ئه‌و چه‌واشه‌كاره‌ كاتێ زیندوو بوو وتی: "دوای سێ ڕۆژ هه‌ڵده‌ستمه‌وه‌."</VERS>
      <VERS vnumber="64">جا فه‌رمان بده‌ تاكو ڕۆژی سێیه‌م گۆڕه‌كه‌ی پاس بكرێت، نه‌وه‌ك قوتابییه‌كانی بێن و بیدزن، ئه‌وسا به‌ گه‌ل بڵێن له‌نێوان مردووان هه‌ڵستاوه‌ته‌وه‌. جا چه‌واشه‌ی دوایی له‌وه‌ی یه‌كه‌م خراپتر ده‌بێت.)  </VERS>
      <VERS vnumber="65">
          پیلاتۆسیش وتی: (پاسه‌وانتان هه‌یه‌، بڕۆن چۆنتان پێ باشه‌ وا پاسی بكه‌ن.)</VERS>
      <VERS vnumber="66">ئه‌وانیش چوون گۆڕه‌كه‌یان پاس كرد، مۆریان له‌ به‌رده‌كه‌ دا و پاسه‌وانیان دانا.  </VERS>
    </CHAPTER>
    <CHAPTER cnumber="28">
      <VERS vnumber="1">
          دوای شه‌ممه‌ له‌ به‌ره‌به‌یانی یه‌كه‌می هه‌فته‌دا، مریه‌می مه‌جده‌لی و مریه‌مه‌‌كه‌ی دیكه‌ هاتن ته‌ماشای گۆڕه‌كه‌ بكه‌ن.  </VERS>
      <VERS vnumber="2">
          له‌ناكاو بوومه‌له‌رزه‌یه‌كی به‌هێز ڕووی‌دا، چونكه‌ فریشته‌یه‌كی خوداوه‌ند له‌ ئاسمانه‌وه‌ هاته‌ خواره‌وه‌، چوو به‌رده‌كه‌ی گلۆر كرده‌وه‌ و له‌سه‌ری دانیشت.</VERS>
      <VERS vnumber="3">ڕوخساری وه‌ك بروسكه‌ وابوو، جله‌كانی وه‌ك به‌فر سپی بوو.</VERS>
      <VERS vnumber="4">پاسه‌وانه‌كان له‌ ترسی ئه‌و له‌رزین و وه‌ك مردوویان لێ هات.  </VERS>
      <VERS vnumber="5">
          به‌ڵام فریشته‌كه‌ به‌ ژنه‌كانی وت: (مه‌ترسن، چونكه‌ ده‌زانم به‌ شوێن عیسای له‌خاچ‌دراو ده‌گه‌ڕێن.</VERS>
      <VERS vnumber="6">ئه‌و لێره‌ نییه‌، وه‌ك خۆی فه‌رمووی، هه‌ڵستێندراوه‌ته‌وه‌. وه‌رن سه‌یری ئه‌و شوێنه‌ بكه‌ن كه‌ لێی درێژكرابوو.</VERS>
      <VERS vnumber="7">خێرا بڕۆن و به‌ قوتابییه‌كانی بڵێن: "ئه‌و له‌نێو مردووان‌دا هه‌ڵستێندراوه‌ته‌وه‌، پێش ئێوه‌ ده‌چێته‌ جه‌لیل، له‌وێ ده‌یبینن." ئه‌وه‌تا پێم وتن.)  </VERS>
      <VERS vnumber="8">
          ئه‌وانیش خێرا له‌لای گۆڕه‌كه‌ ڕۆیشتن، به‌ ترس و خۆشییه‌كی گه‌وره‌وه‌ ڕایانكرد، تاوه‌كو هه‌واڵ بده‌نه‌ قوتابییه‌كانی.</VERS>
      <VERS vnumber="9">ئه‌وه‌بوو عیسا تووشیان هات و فه‌رمووی: (سڵاو!) ئه‌مانیش چوونه‌ پێشه‌وه‌، پێیان گرت و كڕنۆشیان بۆ برد.</VERS>
      <VERS vnumber="10">عیسا پێی فه‌رموون: (مه‌ترسن، بڕۆن به‌ برایانم بڵێن با بچنه‌ جه‌لیل، له‌وێ ده‌مبینن.)  </VERS>
      <VERS vnumber="11">
          كه‌ ده‌ڕۆیشتن، هه‌ندێك له‌ پاسه‌وانه‌كان هاتنه‌ ناو شار و ئه‌وه‌ی ڕووی‌دابوو بۆ كاهینانی باڵایان گێڕایه‌وه‌.</VERS>
      <VERS vnumber="12">ئه‌وانیش له‌گه‌ڵ پیران كۆبوونه‌وه‌ و ڕاوێژیان كرد، زیوێكی زۆریان دایه‌ سه‌ربازه‌كان و</VERS>
      <VERS vnumber="13">وتیان: (بڵێن، "كاتێ ئێمه‌ خه‌وتبووین، قوتابییه‌كانی له‌ شه‌ودا هاتن و دزییان."</VERS>
      <VERS vnumber="14">ئه‌گه‌ر ئه‌مه‌ش له‌لای فه‌رمانڕه‌وا بیسترا، ئه‌وا ڕازی ده‌كه‌ین و له‌ گرفته‌كه‌ ده‌تانپارێزین.)</VERS>
      <VERS vnumber="15">ئه‌وانیش زیوه‌كه‌یان وه‌رگرت و چۆن فێركران، كردییان، جا ئه‌م قسه‌یه‌ تاكو ئه‌مڕۆش له‌ناو جوله‌كه‌ بڵاو بۆته‌وه‌.  </VERS>
      <VERS vnumber="16">
          ئیتر یازده‌ قوتابییه‌كه‌ چوونه‌ جه‌لیل، بۆ ئه‌و كێوه‌ی عیسا فه‌رمانی پێ‌دابوون.</VERS>
      <VERS vnumber="17">كاتێ بینییان كڕنۆشیان بۆ برد، به‌ڵام هه‌ندێكیان گومانیان كرد.</VERS>
      <VERS vnumber="18">عیسا لێیان نزیك‌بۆوه‌ و قسه‌ی بۆ كردن: (هه‌موو ده‌سه‌ڵاتێكم له‌ ئاسمان و له‌سه‌ر زه‌وی دراوه‌تێ.</VERS>
      <VERS vnumber="19">كه‌واته‌ بڕۆن، هه‌موو نه‌ته‌وه‌كان بكه‌نه‌ قوتابی، به‌ ناوی باوك و كوڕ و ڕۆحی پیرۆز له‌ئاویان‌هه‌ڵبكێشن،</VERS>
      <VERS vnumber="20">فێریان بكه‌ن هه‌موو ئه‌وه‌ی فه‌رمانم پێ كردوون بیپارێزن. ئه‌وه‌تا من هه‌موو ڕۆژێك له‌گه‌ڵتانم، تاكو كۆتایی ڕۆژگار.)  </VERS>
    </CHAPTER>
  </BIBLEBOOK>
  <BIBLEBOOK bnumber="41" bname="Mark" bsname="Mar">
    <CHAPTER cnumber="1">
      <VERS vnumber="1">
          سه‌ره‌تای موژده‌ی عیسای مه‌سیحی كوڕی خودا.  </VERS>
      <VERS vnumber="2">
          وه‌ك له‌ سیپاره‌ی ئیشایا پێغه‌مبه‌ردا نووسراوه‌:  {ئه‌وه‌تا په‌یامبه‌ری خۆم له‌پێشته‌وه‌ ده‌نێرم،ئه‌وه‌ی ڕێگات بۆ ئاماده‌ ده‌كات،}</VERS>
      <VERS vnumber="3">{ده‌نگی بانگده‌رێك له‌ چۆڵه‌وانی هاوار ده‌كات:"ڕێگای خوداوه‌ند ئاماده‌ بكه‌ن،ڕێڕه‌وی ڕێك بخه‌ن."} </VERS>
      <VERS vnumber="4">
          یه‌حیا له‌ چۆڵه‌وانی ده‌ركه‌وت و خه‌ڵكی له‌ئاوهه‌ڵده‌كێشا، جاڕی له‌ئاوهه‌ڵكێشانی تۆبه‌كردنی ده‌دا بۆ گوناه‌ به‌خشین.</VERS>
      <VERS vnumber="5">سه‌راپای ناوچه‌ی یه‌هودیا و هه‌موو خه‌ڵكی ئۆرشه‌لیم ده‌هاتنه‌ لای و له‌سه‌ر ده‌ستی ئه‌و له‌ ڕووباری ئوردون له‌ئاوهه‌ڵده‌كێشران و دانیان به‌ گوناهه‌كانیان ده‌نا.</VERS>
      <VERS vnumber="6">یه‌حیا مووی وشتری له‌به‌ر ده‌كرد و پشتێنێكی پێسته‌ی به‌ ناوقه‌دیه‌وه‌ ده‌به‌ست، كولله‌ و هه‌نگوینی كێوی ده‌خوارد.</VERS>
      <VERS vnumber="7">جاڕی ده‌دا، ده‌یووت: (له‌دوای من له‌ من به‌هێزتر دێت، شایانی ئه‌وه‌ نیم بچه‌مێمه‌وه‌ و ئاوه‌زێنه‌ی سۆله‌كانی بكه‌مه‌وه‌.</VERS>
      <VERS vnumber="8">من له‌ئاوم هه‌ڵكێشان، به‌ڵام ئه‌و به‌ ڕۆحی پیرۆز باپتیزتان ده‌كات.)  </VERS>
      <VERS vnumber="9">
          له‌و ڕۆژانه‌دا عیسا له‌ ناسیره‌ی جه‌لیله‌وه‌ هات و له‌سه‌ر ده‌ستی یه‌حیا له‌ ئوردون له‌ئاوهه‌ڵكێشرا.</VERS>
      <VERS vnumber="10">هه‌ركه‌ له‌ ئاوه‌كه‌ هه‌ڵده‌ستایه‌وه‌، بینی ئاسمان شه‌قبوو، ڕۆحی پیرۆزیش وه‌ك كۆترێك بۆ سه‌ر ئه‌و ده‌نیشته‌وه‌.</VERS>
      <VERS vnumber="11">ده‌نگێكیش له‌ ئاسمانه‌وه‌ هات: (تۆ كوڕی خۆشه‌ویستمی، به‌ تۆوه‌ زۆر دڵشادم.)  </VERS>
      <VERS vnumber="12">
          یه‌كسه‌ر ڕۆحه‌كه‌ به‌ره‌و چۆڵه‌وانی ده‌ریكرد.</VERS>
      <VERS vnumber="13">چل ڕۆژ له‌ چۆڵه‌وانی‌دا بوو، له‌لایه‌ن شه‌یتان تاقی ده‌كرایه‌وه‌، له‌نێوان ئا‌ژه‌ڵانی كێوی بوو، فریشته‌ش خزمه‌تیان ده‌كرد.  </VERS>
      <VERS vnumber="14">
          دوای ئه‌وه‌ی یه‌حیا گیرا، عیسا هاته‌ جه‌لیل و جاڕی ئینجیلی خودای ده‌دا و</VERS>
      <VERS vnumber="15">ده‌یفه‌رموو: (كاته‌كه‌ هاتۆته‌ دی و پاشایه‌تی خودا نزیك‌بۆته‌وه‌. تۆبه‌ بكه‌ن، باوه‌ڕ به‌ ئینجیل بهێنن.)  </VERS>
      <VERS vnumber="16">
          كاتێ عیسا له‌ كه‌ناری ده‌ریاچه‌ی جه‌لیل ده‌ڕۆیشت، شیمۆن و ئه‌ندراوسی برای بینی، تۆڕیان فڕێده‌دایه‌ ده‌ریاكه‌، چونكه‌ ماسیگر بوون.</VERS>
      <VERS vnumber="17">عیسا پێی فه‌رموون: (وه‌رن دوام بكه‌ون، ده‌تانكه‌مه‌ ڕاوچی مرۆڤ.)</VERS>
      <VERS vnumber="18">یه‌كسه‌ر تۆڕه‌كانیان به‌جێ‌هێشت و دوای كه‌وتن.  </VERS>
      <VERS vnumber="19">
          ئینجا هه‌ندێك ڕۆیشت، یاقوبی كوڕی زه‌بدی و یۆحه‌نای برای بینی، له‌ناو به‌له‌م‌دا تۆڕه‌كه‌ی خۆیان چاك‌ده‌كرده‌وه‌.</VERS>
      <VERS vnumber="20">یه‌كسه‌ر بانگی كردن، ئه‌وانیش زه‌بدی باوكیان له‌گه‌ڵ كرێكاران له‌ناو به‌له‌مه‌كه‌ به‌جێ‌هێشت و دوای كه‌وتن.  </VERS>
      <VERS vnumber="21">
          ئینجا چوونه‌ كه‌فه‌رناحوم. له‌ كاتێك‌دا شه‌ممه‌ بوو چووه‌ كه‌نیشت و ده‌ستی‌كرد به‌ فێركردن.</VERS>
      <VERS vnumber="22">له‌ فێركردنه‌كه‌ی سه‌رسام بوون، چونكه‌ وه‌ك ده‌سه‌ڵاتدارێك فێری ده‌كردن، نه‌ك وه‌ك مالمه‌كان.</VERS>
      <VERS vnumber="23">له‌پڕ له‌ كه‌نیشته‌كه‌یان یه‌كێكی لێ‌بوو ڕۆحی‌پیسی تێدابوو، هاواری كرد،</VERS>
      <VERS vnumber="24">وتی: (عیسای ناسیره‌یی، چیت لێمان ده‌وێت؟ هاتووی له‌ ناومان ببه‌یت؟ ده‌تناسم تۆ كێیت، پیرۆزه‌كه‌ی خودایت!)  </VERS>
      <VERS vnumber="25">
          عیسا لێی ڕاخوڕی و فه‌رمووی: (بێ‌ده‌نگ به‌! لێی وه‌ره‌ ده‌ره‌وه‌!)</VERS>
      <VERS vnumber="26">ڕۆحه‌ پیسه‌كه‌ش خووگرتی كرد و هاوارێكی به‌رزی لێ هه‌ڵستا و لێی هاته‌ ده‌ره‌وه‌.  </VERS>
      <VERS vnumber="27">
          هه‌موو سه‌رسام بوون و كه‌وتنه‌ پرسیار له‌ یه‌كتری: (ئه‌مه‌ چییه‌؟ فێركردنێكی نوێیه‌ به‌ ده‌سه‌ڵاته‌وه‌! فه‌رمان به‌ ڕۆحی‌پیسیش ده‌كات و گوێڕایه‌ڵی ده‌بن.)</VERS>
      <VERS vnumber="28">یه‌كسه‌ر ناوبانگی به‌ هه‌موو ناوچه‌ی ده‌وروبه‌ری جه‌لیل بڵاو‌بۆوه‌.  </VERS>
      <VERS vnumber="29">
          ئه‌و كاته‌ی كه‌نیشته‌كه‌یان به‌جێ‌هێشت، له‌گه‌ڵ یاقوب و یۆحه‌نا چوونه‌ ماڵی شیمۆن و ئه‌ندراوس.</VERS>
      <VERS vnumber="30">خه‌سووی شیمۆن له‌ناو جێگا كه‌وتبوو، تای هه‌بوو، خێرا باسی ئه‌ویان بۆ عیسا كرد.</VERS>
      <VERS vnumber="31">ئه‌ویش هات، ده‌ستی گرت و هه‌ڵیستانده‌وه‌. تایه‌كه‌ به‌ری‌دا و ده‌ستی‌كرد به‌ خزمه‌تكردنیان.  </VERS>
      <VERS vnumber="32">
          ئێواره‌ داهات و ڕۆژ ئاوابوو، هه‌موو نه‌خۆش و كه‌سێكیان بۆ هێنا ڕۆحی‌پیسی تێدابێت.</VERS>
      <VERS vnumber="33">هه‌موو شاره‌كه‌ له‌ به‌رده‌رگا كۆبوونه‌وه‌.</VERS>
      <VERS vnumber="34">زۆر نه‌خۆشی به‌ جۆره‌ها ده‌رده‌وه‌ چاككرده‌وه‌، زۆر ڕۆحی‌پیسیشی ده‌ركرد و نه‌یهێشت ڕۆحه‌پیسه‌كان بدوێن، چونكه‌ ناسییان.  </VERS>
      <VERS vnumber="35">
          بۆ به‌یانی هێشتا تاریك بوو، هه‌ڵستا و چووه‌ شوێنێكی چۆڵه‌وانی و له‌وێ ده‌ستی‌كرد به‌ نوێژكردن.</VERS>
      <VERS vnumber="36">شیمۆن و ئه‌وانه‌ی له‌گه‌ڵی بوون به‌ شوێنی‌دا گه‌ڕان</VERS>
      <VERS vnumber="37">كه‌ دۆزییانه‌وه‌ پێیان وت: (هه‌موو به‌ دوات‌دا ده‌گه‌ڕێن.)  </VERS>
      <VERS vnumber="38">
          پێی فه‌رموون: (وه‌رن با بڕۆینه‌ دێیه‌كانی ده‌وروپشت، تاكو له‌وێش جاڕبده‌م، چونكه‌ بۆ ئه‌مه‌ هاتووم.)</VERS>
      <VERS vnumber="39">جا چوو تاكو له‌ هه‌موو جه‌لیل‌دا له‌ كه‌نیشته‌كانیان جاڕبدات و ڕۆحی‌پیس ده‌ربكات.  </VERS>
      <VERS vnumber="40">
          ئینجا پیاوێكی گول هاته‌ لای و لێی پاڕایه‌وه‌، چۆكی دادا و پێی‌ووت: (ئه‌گه‌ر بته‌وێت، ده‌توانیت پاكم بكه‌یته‌وه‌.)  </VERS>
      <VERS vnumber="41">
          عیسا دڵی پێی سووتا و ده‌ستی درێژ كرد، ده‌ستی لێ‌دا و پێی فه‌رموو: (ده‌مه‌وێت. پاك‌ببه‌وه‌!)</VERS>
      <VERS vnumber="42">یه‌كسه‌ر گولییه‌كه‌ی لێ‌بۆوه‌ و پاك‌بۆوه‌.  </VERS>
      <VERS vnumber="43">
          عیسا به‌ توندیش ئاگاداری كرده‌وه‌ و یه‌كسه‌ر به‌ڕێی كرد،</VERS>
      <VERS vnumber="44">پێی فه‌رموو: (ئاگاداربه‌، هیچ شتێك به‌ كه‌س مه‌ڵێ، به‌ڵكو بڕۆ خۆت پیشانی كاهینه‌كه‌ بده‌ و به‌رامبه‌ر به‌ پاكبوونه‌وه‌كه‌ت ئه‌وه‌ی موسا فه‌رمانی كردووه‌ بیده‌، وه‌ك شایه‌تییه‌ك بۆیان.)</VERS>
      <VERS vnumber="45">به‌ڵام ئه‌و ڕۆیشت، ده‌ستی‌كرد به‌ جاڕدان و بڵاوكردنه‌وه‌ی ئه‌م هه‌واڵه‌، ئیتر عیسا نه‌یتوانی به‌ ئاشكرا بچێته‌ شار، به‌ڵكو له‌ ده‌ره‌وه‌ له‌ شوێنه‌ چۆڵه‌كان بوو و خه‌ڵكیش له‌ هه‌موو لایه‌كه‌وه‌ ده‌هاتنه‌ لای.  </VERS>
    </CHAPTER>
    <CHAPTER cnumber="2">
      <VERS vnumber="1">
          پاش چه‌ند ڕۆژێك عیسا هاته‌وه‌ ناو كه‌فه‌رناحوم، جا بیسترا كه‌ له‌ ماڵه‌وه‌یه‌.</VERS>
      <VERS vnumber="2">خه‌ڵكێكی زۆر كۆبوونه‌وه‌، به‌ شێوه‌یه‌ك له‌به‌رده‌رگاش شوێن نه‌ما. ئه‌ویش به‌ وشه‌كه‌ بۆیان ده‌دووا.</VERS>
      <VERS vnumber="3">ئیفلیجێكیان هێنایه‌ لای، به‌ چوار كه‌س هه‌ڵیانگرتبوو.</VERS>
      <VERS vnumber="4">به‌ڵام له‌به‌ر خه‌ڵكه‌كه‌ نه‌یانتوانی بیبه‌نه‌ لای عیسا. جا سه‌ربانی ئه‌و شوێنه‌یان هه‌ڵگرت كه‌ ئه‌وی لێ‌بوو، كونێكیان كرده‌وه‌ و نوێنه‌كه‌یان شۆڕكرده‌وه‌ كه‌ ئیفلیجه‌كه‌ی له‌سه‌ر بوو.  </VERS>
      <VERS vnumber="5">
          كاتێ عیسا باوه‌ڕی ئه‌وانی بینی، به‌ ئیفلیجه‌كه‌ی فه‌رموو: (كوڕم، گوناهه‌كانت به‌خشران.)  </VERS>
      <VERS vnumber="6">
          هه‌ندێك مالمیش له‌وێ دانیشتبوون، له‌ دڵی خۆیان‌دا بیریان ده‌كرده‌وه‌:</VERS>
      <VERS vnumber="7">(بۆچی ئه‌مه‌ ئاوا ده‌دوێت؟ كفر ده‌كات! بێجگه‌ له‌ خودا كێ ده‌توانێت گوناه‌ ببه‌خشێت؟)  </VERS>
      <VERS vnumber="8">
          یه‌كسه‌ر عیسا به‌ ڕۆحی خۆی زانی له‌ دڵی خۆیان‌دا ئاوا بیر ده‌كه‌نه‌وه‌، پێی فه‌رموون: (بۆچی له‌ دڵتان‌دا بیر له‌م شتانه‌ ده‌كه‌نه‌وه‌؟</VERS>
      <VERS vnumber="9">كامیان ئاسانتره‌، به‌ ئیفلیجه‌كه‌ بڵێی: "گوناهه‌كانت به‌خشران،" یان بڵێی: "هه‌سته‌، نوێنه‌كه‌ت هه‌ڵگره‌ و بڕۆ"؟</VERS>
      <VERS vnumber="10">به‌ڵام تاكو بزانن، كوڕی مرۆڤ له‌سه‌ر زه‌وی ده‌سه‌ڵاتی گوناه‌ به‌خشینی هه‌یه‌،...) به‌ ئیفلیجه‌كه‌ی فه‌رموو:</VERS>
      <VERS vnumber="11">(پێت ده‌ڵێم: هه‌سته‌، نوێنه‌كه‌ت هه‌ڵگره‌ و بڕۆ ماڵه‌وه‌.)</VERS>
      <VERS vnumber="12">ئه‌ویش یه‌كسه‌ر هه‌ڵستا و نوێنه‌كه‌ی هه‌ڵگرت و له‌به‌رچاوی هه‌موویان چووه‌ ده‌ره‌وه‌. به‌ شێوه‌یه‌ك هه‌موو سه‌رسام بوون و ستایشی خودایان كرد، وتیان: (هه‌رگیز شتی وامان نه‌بینیوه‌!)  </VERS>
      <VERS vnumber="13">
          دووباره‌ عیسا ده‌رچووه‌ سه‌ر كه‌ناری ده‌ریاچه‌، خه‌ڵكه‌كه‌ هه‌موو لێی كۆبوونه‌وه‌ و ئه‌ویش فێری ده‌كردن.</VERS>
      <VERS vnumber="14">كاتێ به‌ڕێوه‌ بوو، لێڤی كوڕی حه‌لفی بینی له‌ شوێنی باجگری دانیشتبوو، پێی فه‌رموو: (دوام كه‌وه‌.) ئه‌ویش هه‌ڵستا و دوای كه‌وت.  </VERS>
      <VERS vnumber="15">
          كاتێ له‌ ماڵی ئه‌و دانیشتبوو زۆر له‌ باجگران و گوناهباران له‌گه‌ڵ عیسا و قوتابییه‌كانی له‌سه‌ر خوان بوون، چونكه‌ زۆر بوون و دوای كه‌وتبوون.</VERS>
      <VERS vnumber="16">كاتێ مالمه‌ فه‌ریسییه‌كان بینییان وا له‌گه‌ڵ گوناهبار و باجگران نان ده‌خوات، به‌ قوتابییه‌كانیان وت: (بۆچی له‌گه‌ڵ باجگر و گوناهباران نان ده‌خوات؟)  </VERS>
      <VERS vnumber="17">
          كه‌ عیسا گوێی لێ‌بوو، پێی فه‌رموون: (له‌شساغ پێویستی به‌ پزیشك نییه‌، به‌ڵكو نه‌خۆش. نه‌هاتووم ڕاستودروستان بانگ بكه‌م، به‌ڵكو گوناهباران.)  </VERS>
      <VERS vnumber="18">
          قوتابییه‌كانی یه‌حیا و فه‌ریسییه‌كان به‌ڕۆژوو بوون، هاتنه‌ لای عیسا و پێیان وت: (بۆچی قوتابییه‌كانی یه‌حیا و قوتابی فه‌ریسییه‌كان به‌ڕۆژوو ده‌بن، به‌ڵام قوتابییه‌كانی تۆ به‌ڕۆژوو نابن؟)  </VERS>
      <VERS vnumber="19">
          عیساش پێی فه‌رموون: (ئایا شاییگێڕان ده‌توانن به‌ڕۆژوو بن كاتێ زاوا له‌گه‌ڵیان‌دایه‌؟ تاكو زاوا له‌گه‌ڵیان بێت ناتوانن به‌ڕۆژوو بن.</VERS>
      <VERS vnumber="20">به‌ڵام ڕۆژانێك دێت كه‌ زاوایان لێ ده‌بردرێت، ئه‌وسا له‌و ڕۆژه‌دا به‌ڕۆژوو ده‌بن.  </VERS>
      <VERS vnumber="21">
          كه‌س كراسی كۆن به‌ په‌ڕۆی له‌ئاونه‌دراو پینه‌ ناكات، چونكه‌ پینه‌ نوێیه‌كه‌ له‌ كراسه‌ كۆنه‌كه‌ ڕاده‌كێشێت و دڕاویه‌كه‌ خراپتر ده‌بێت.</VERS>
      <VERS vnumber="22">كه‌سیش شه‌رابی نوێ ناكاته‌ ناو مه‌شكه‌ی كۆنه‌وه‌، نه‌وه‌ك شه‌رابه‌كه‌ مه‌شه‌كه‌كه‌ بدڕێنێت، شه‌رابه‌كه‌ ده‌ڕژێت و مه‌شكه‌كه‌ش بێ كه‌ڵك ده‌بێت. به‌ڵكو شه‌رابی نوێ ده‌كرێته‌ ناو مه‌شكه‌ی نوێوه‌.)  </VERS>
      <VERS vnumber="23">
          له‌ شه‌ممه‌دا عیسا به‌ناو ده‌غڵان‌دا تێده‌په‌ڕی، قوتابییه‌كانی به‌ڕێوه‌ ده‌ستیان‌كرد به‌ گوڵه‌گه‌نم لێ‌كردنه‌وه‌.</VERS>
      <VERS vnumber="24">فه‌ریسییه‌كان پێیان وت: (بڕوانه‌، بۆچی شتێك ده‌كه‌ن كه‌ له‌ شه‌ممه‌دا دروست نییه‌؟)  </VERS>
      <VERS vnumber="25">
          ئه‌ویش پێی فه‌رموون: (ئه‌ی نه‌تانخوێندۆته‌وه‌ داود چی كرد كاتێ خۆی و ئه‌وانه‌ی له‌گه‌ڵی بوون كه‌وتنه‌ پێویستی و برسییان بوو؟</VERS>
      <VERS vnumber="26">كه‌ ئه‌بیاسار سه‌رۆك كاهین بوو، چووه‌ ماڵی خودا و نانی ته‌رخانكراوی خوارد، دایه‌ ئه‌وانه‌ش كه‌ له‌گه‌ڵی بوون، ئه‌و نانه‌ی كه‌ دروست نییه‌ لێی بخورێت بۆ كاهینان نه‌بێت.)  </VERS>
      <VERS vnumber="27">
          ئینجا پێی فه‌رموون: (شه‌ممه‌ بۆ مرۆڤ به‌دیهێنراوه‌، نه‌وه‌ك مرۆڤ بۆ شه‌ممه‌.</VERS>
      <VERS vnumber="28">كه‌واته‌ كوڕی مرۆڤ گه‌وره‌ی ڕۆژی شه‌ممه‌یه‌.)  </VERS>
    </CHAPTER>
    <CHAPTER cnumber="3">
      <VERS vnumber="1">
          دیسان عیسا چۆوه‌ ناو كه‌نیشتێك، له‌وێ پیاوێكی لێ‌بوو ده‌ستی وشك ببوو،</VERS>
      <VERS vnumber="2">جا چاودێرییان ده‌كرد بزانن له‌ شه‌ممه‌دا چاكی ده‌كاته‌وه‌، تاكو سكاڵای لێ بكه‌ن.</VERS>
      <VERS vnumber="3">عیسا به‌ پیاوه‌ ده‌ست وشكه‌كه‌ی فه‌رموو: (له‌ناوه‌ڕاست‌دا ڕاوه‌سته‌.)  </VERS>
      <VERS vnumber="4">
          ئینجا پێی فه‌رموون: (ئایا له‌ شه‌ممه‌دا كاری چاكه‌ دروسته‌ یان كاری خراپه‌؟ ژیان به‌خشین یان كوشتن؟) كه‌چی بێ‌ده‌نگ بوون.  </VERS>
      <VERS vnumber="5">
          به‌ تووڕه‌ییه‌وه‌ ئاوڕی لێیان دایه‌وه‌، له‌به‌ر دڵڕه‌قییان خه‌مبار بوو، به‌ پیاوه‌كه‌ی فه‌رموو: (ده‌ستت درێژ بكه‌.) ئه‌ویش درێژی كرد و ده‌ستی چاكبۆوه‌.</VERS>
      <VERS vnumber="6">فه‌ریسییه‌كان ده‌رچوون و یه‌كسه‌ر له‌گه‌ڵ هێرۆدسییه‌كان ته‌گبیریان كرد چۆن بیكوژن.  </VERS>
      <VERS vnumber="7">
          عیسا و قوتابییه‌كانی به‌ره‌و ده‌ریاچه‌كه‌ هه‌ڵكشان، حه‌شاماتێك له‌ جه‌لیل و یه‌هودیاوه‌ دوای كه‌وتن،</VERS>
      <VERS vnumber="8">هه‌روه‌ها له‌ ئۆرشه‌لیم و له‌ ئادومیا و ئه‌وبه‌ری ئوردون و ده‌وروبه‌ری سور و سه‌یداوه‌ هاتنه‌ لای، خه‌ڵكێكی زۆر هه‌موو ئه‌و شتانه‌یان بیستبوو كه‌ ده‌یكرد.</VERS>
      <VERS vnumber="9">ئه‌ویش به‌ قوتابییه‌كانی فه‌رموو، تا به‌له‌مێكی بۆ ئاماده‌ بكه‌ن، له‌به‌ر خه‌ڵكه‌كه‌، نه‌وه‌ك پاڵه‌په‌ستۆی لێ بكه‌ن.</VERS>
      <VERS vnumber="10">چونكه‌ زۆرانی چاككرده‌وه‌، وای‌لێ‌هات هه‌موو ده‌ردداره‌كان كه‌وتنه‌ سه‌ری تاكو ده‌ستی لێ بده‌ن.</VERS>
      <VERS vnumber="11">ڕۆحه‌پیسه‌كانیش هه‌ركه‌ ده‌یانبینی كڕنۆشیان بۆ ده‌برد و هاواریان ده‌كرد: (تۆ كوڕی خودای!)</VERS>
      <VERS vnumber="12">ئه‌ویش به‌ توندی فه‌رمانی پێ ده‌دان كه‌ ئاشكرای نه‌كه‌ن.  </VERS>
      <VERS vnumber="13">
          عیسا چووه‌ سه‌ر شاخێك و ئه‌وانه‌ی بانگ‌كرد كه‌ ده‌یویستن، ئه‌وانیش چوونه‌ لای.</VERS>
      <VERS vnumber="14">دوازده‌ی دیاری كرد و ناوی لێنان نێردراوان، تاكو له‌گه‌ڵی بن و بۆ جاڕدان بیاننێرێت و</VERS>
      <VERS vnumber="15">ده‌سه‌ڵاتیان هه‌بێت بۆ ده‌ركردنی ڕۆحی‌پیس.</VERS>
      <VERS vnumber="16">دوازده‌كه‌ی دیاری كردن: شیمۆنی ناونا په‌ترۆس،</VERS>
      <VERS vnumber="17">یاقوبی كوڕی زه‌بدی و یۆحه‌نای برای كه‌ ناوی لێنان بوانه‌رگس، واتا كوڕانی هه‌وره‌تریشقه‌،</VERS>
      <VERS vnumber="18">ئه‌ندراوس و فیلیپۆس و به‌رتۆلماوس و مه‌تا و تۆماس و یاقوبی حه‌لفی و ته‌داوس و شیمۆنی كانه‌وی و</VERS>
      <VERS vnumber="19">یه‌هوزای ئه‌سخه‌ریوتی كه‌ به‌ گرتنی دا.  </VERS>
      <VERS vnumber="20">
          چووه‌ ماڵێك و دیسان خه‌ڵكێكی زۆریان لێ كۆبۆوه‌، به‌ شێوه‌یه‌ك نه‌یانتوانی نان بخۆن.</VERS>
      <VERS vnumber="21">كاتێ كه‌سوكاری بیستیان، هاتن بیگرن، چونكه‌ ده‌یان‌ووت: (مێشكی تێكچووه‌.)  </VERS>
      <VERS vnumber="22">
          مالمه‌كانیش كه‌ له‌ ئۆرشه‌لیمه‌وه‌ هاتبوون، وتیان: (به‌عله‌زبول ده‌ستی به‌سه‌ردا گرتووه‌، به‌ شای ڕۆحه‌پیسه‌كان، ڕۆحی‌پیس ده‌رده‌كات.)  </VERS>
      <VERS vnumber="23">
          عیسا بانگی كردن و به‌ نموونه‌ قسه‌ی بۆ كردن: (چۆن ده‌بێت شه‌یتان شه‌یتان ده‌ربكات؟</VERS>
      <VERS vnumber="24">ئه‌گه‌ر شانشینێك دووبه‌ره‌كی تێدابێت، ئه‌و شانشینییه‌ خۆی ڕاناگرێت.</VERS>
      <VERS vnumber="25">ئه‌گه‌ر ماڵێكیش دووبه‌ره‌كی تێدابێت، ئه‌و ماڵه‌ خۆی ڕاناگرێت.</VERS>
      <VERS vnumber="26">ئه‌گه‌ر شه‌یتان له‌ خۆی هه‌ڵگه‌ڕایه‌وه‌ و دووبه‌ره‌كی تێكه‌وت، خۆی ڕاناگرێت، به‌ڵكو كۆتایی پێ دێت.</VERS>
      <VERS vnumber="27">كه‌سیش ناتوانێت بچێته‌ ماڵی به‌هێزێك و شته‌كانی تاڵان بكات، مه‌گه‌ر زوو نه‌یبه‌ستێته‌وه‌، ئینجا ماڵه‌كه‌ی تاڵان بكات.</VERS>
      <VERS vnumber="28">ڕاستیتان پێ ده‌ڵێم: هه‌موو گوناه‌ و كفركردنێكی مرۆڤ كه‌ ده‌یكات ده‌به‌خشرێن،</VERS>
      <VERS vnumber="29">به‌ڵام ئه‌وه‌ی كفر به‌ ڕۆحی پیرۆز بكات، هه‌رگیز نابه‌خشرێت، به‌ڵكو به‌ گوناهێكی تاهه‌تاییه‌وه‌ تاوانباره‌.)</VERS>
      <VERS vnumber="30">چونكه‌ ده‌یان‌ووت: (رۆحی پیسی هه‌یه‌.)  </VERS>
      <VERS vnumber="31">
          دایك و براكانی عیسا هاتن، له‌ ده‌ره‌وه‌ ڕاوه‌ستان و به‌ دوایان‌دا نارد.</VERS>
      <VERS vnumber="32">خه‌ڵكیش له‌ ده‌وروبه‌ری دانیشتبوون، پێیان وت: (ئه‌وه‌تا دایكت و براكانت له‌ ده‌ره‌وه‌ به‌ دوات‌دا ده‌گه‌ڕێن.)  </VERS>
      <VERS vnumber="33">
          وه‌ڵامی دانه‌وه‌ و فه‌رمووی: (دایكم كێیه‌ و برایانم كێن؟)  </VERS>
      <VERS vnumber="34">
          چاوی گێڕا به‌سه‌ر ئه‌وانه‌ی له‌ ده‌وروپشتی دانیشتبوون و فه‌رمووی: (دایك و برای من ئه‌مانه‌ن.</VERS>
      <VERS vnumber="35">ئه‌وه‌ی به‌ خواستی خودا بكات، خوشك و برا و دایكمه‌.)  </VERS>
    </CHAPTER>
    <CHAPTER cnumber="4">
      <VERS vnumber="1">
          دیسان عیسا له‌ كه‌ناری ده‌ریاچه‌ ده‌ستی‌كرد به‌ فێركردن، حه‌شاماتێك لێی كۆبۆوه‌، وای‌لێ‌هات بچێته‌ ناو به‌له‌مێكی ناو ئاوه‌كه‌ دانیشێت، هه‌موو خه‌ڵكه‌كه‌ش له‌ نزیك ئاوه‌كه‌ له‌سه‌ر وشكایی بوون.</VERS>
      <VERS vnumber="2">به‌ نموونه‌ زۆر شتی فێركردن، له‌ فێركردنه‌كه‌ی‌دا پێی ده‌فه‌رموون:</VERS>
      <VERS vnumber="3">(گوێ‌بگرن، تۆوده‌ر چوو تۆو بكات.</VERS>
      <VERS vnumber="4">كه‌ تۆوی ده‌كرد، هه‌ندێكی كه‌وته‌ سه‌ر ڕێگا، باڵنده‌ش هاتن و هه‌ڵیانلووشی.</VERS>
      <VERS vnumber="5">هه‌ندێكیش كه‌وته‌ سه‌ر زه‌وییه‌كی به‌رده‌ڵان كه‌ خۆڵی كه‌م بوو، خێرا سه‌ریان ده‌ركرد، قووڵی خۆڵیشی نه‌بوو.</VERS>
      <VERS vnumber="6">كه‌ ڕۆژ هه‌ڵهات سووتا و وشك بوو، چونكه‌ ڕه‌گی نه‌بوو.</VERS>
      <VERS vnumber="7">هه‌ندێكیشیان كه‌وته‌ نێو دڕكان، دڕكه‌كان گه‌وره‌ بوون و خنكاندیانن و به‌رهه‌میان نه‌دا.</VERS>
      <VERS vnumber="8">هه‌ندێكیش كه‌وته‌ ناو زه‌وییه‌كی باش، شین بوو، گه‌شه‌ی كرد و به‌رهه‌میان دا، یه‌ك به‌ سی و یه‌ك به‌ شه‌ست و یه‌ك به‌ سه‌د.)  </VERS>
      <VERS vnumber="9">
          ئینجا فه‌رمووی: (ئه‌وه‌ی گوێی بیستنی هه‌یه‌، با ببیستێت!)  </VERS>
      <VERS vnumber="10">
          كاتێ به‌ ته‌نها بوو، ئه‌وانه‌ی له‌ ده‌وروپشتی بوون له‌گه‌ڵ دوازده‌كه‌، ده‌رباره‌ی نموونه‌كه‌ لێیان پرسی.</VERS>
      <VERS vnumber="11">ئه‌ویش پێی فه‌رموون: (نهێنی شانشینی خودا به‌ ئێوه‌ دراوه‌، به‌ڵام ئه‌وانه‌ی له‌ ده‌ره‌وه‌ن هه‌موو شتێك به‌ نموونه‌ بۆیان دێته‌وه‌.</VERS>
      <VERS vnumber="12">بۆ ئه‌وه‌ی  {به‌ سه‌یركردن سه‌یر بكه‌ن، به‌ڵام نه‌بینن،به‌ بیستن ببیستن، به‌ڵام تێنه‌گه‌ن،نه‌وه‌ك بگه‌ڕێنه‌وه‌ و ببه‌خشرێن!}) </VERS>
      <VERS vnumber="13">
          ئینجا پێی فه‌رموون: (ئایا ئه‌م نموونه‌یه‌ تێ‌نه‌گه‌یشتن؟ باشه‌ چۆن هه‌موو نموونه‌كان تێده‌گه‌ن؟</VERS>
      <VERS vnumber="14">تۆوده‌ر وشه‌كه‌ تۆو ده‌كات.</VERS>
      <VERS vnumber="15">ئه‌مانه‌ ئه‌وانه‌ن كه‌ له‌سه‌ر ڕێگان، كه‌ وشه‌كه‌یان لێ تۆو ده‌كرێت، كاتێ ده‌یبیستن یه‌كسه‌ر شه‌یتان دێت و ئه‌و وشه‌یه‌ ده‌بات كه‌ تیایان‌دا تۆوكراوه‌.</VERS>
      <VERS vnumber="16">ئه‌مانه‌ش ئه‌وه‌ن كه‌ له‌سه‌ر به‌رده‌ڵانه‌كه‌ تۆوكران، ئه‌مانه‌ كه‌ وشه‌كه‌ ده‌بیستن یه‌كسه‌ر به‌ خۆشییه‌وه‌ وه‌ری ده‌گرن.</VERS>
      <VERS vnumber="17">به‌ڵام ڕه‌گیان نییه‌، بۆ ماوه‌یه‌كن، دواتر له‌به‌ر وشه‌كه‌ ده‌كه‌ونه‌ گیروگرفت و چه‌وسانه‌وه‌، یه‌كسه‌ر ده‌كه‌ون.</VERS>
      <VERS vnumber="18">ئه‌مانی دیكه‌ ئه‌وه‌ن كه‌ له‌ناو دڕكان تۆوكران، ئه‌مانه‌ ئه‌وه‌ن كه‌ وشه‌كه‌ ده‌بیستن،</VERS>
      <VERS vnumber="19">به‌ڵام خه‌فه‌تی ڕۆژگار و فریوخواردنی ده‌وڵه‌مه‌ندی و ئاره‌زووی شته‌كانی دیكه‌ دێته‌ ناوه‌وه‌ و وشه‌كه‌ ده‌خنكێنێ، ئیتر بێ‌به‌رهه‌م ده‌بێت.</VERS>
      <VERS vnumber="20">ئه‌مانه‌ش ئه‌وه‌ن كه‌ له‌سه‌ر زه‌وییه‌كی چاك تۆوكران، ئه‌وانه‌ی وشه‌كه‌ ده‌بیستن و وه‌ری ده‌گرن و به‌رهه‌م ده‌ده‌ن، یه‌ك به‌ سی و یه‌ك به‌ شه‌ست و یه‌ك به‌ سه‌د.)  </VERS>
      <VERS vnumber="21">
          ئینجا پێی فه‌رموون: (ئایا خه‌ڵكی چرا هه‌ڵده‌كه‌ن تاكو بیخه‌نه‌ ژێر ته‌شت یان نوێنه‌وه‌؟ باشه‌ له‌سه‌ر چرادان داینانێن؟</VERS>
      <VERS vnumber="22">چونكه‌ شاردراوه‌ نییه‌ ئاشكرا نه‌بێت و نهێنی نییه‌ ده‌رنه‌كه‌وێت.</VERS>
      <VERS vnumber="23">ئه‌گه‌ر یه‌كێك گوێی هه‌یه‌ بۆ بیستن، با ببیستێت.)  </VERS>
      <VERS vnumber="24">
          هه‌روه‌ها پێی فه‌رموون: (وردببنه‌وه‌ له‌وه‌ی ده‌یبیستن. به‌و پێوانه‌یه‌ی ده‌یپێون، بۆتان ده‌پێورێته‌وه‌ و بۆشتان زیاد ده‌كرێت.</VERS>
      <VERS vnumber="25">چونكه‌ ئه‌وه‌ی هه‌یه‌تی، پێی ده‌درێت، ئه‌وه‌ش كه‌ نییه‌تی، ته‌نانه‌ت ئه‌وه‌ی كه‌ هه‌شیه‌تی لێی ده‌سه‌ندرێته‌وه‌.)  </VERS>
      <VERS vnumber="26">
          هه‌روه‌ها فه‌رمووی: (شانشینی خودا له‌ مرۆڤێك ده‌چێت تۆو بوه‌شێنێته‌ سه‌ر زه‌وی.</VERS>
      <VERS vnumber="27">شه‌و ده‌خه‌وێت و ڕۆژ هه‌ڵده‌ستێت، تۆوه‌كه‌ سه‌ر ده‌رده‌كات و گه‌شه‌ ده‌كات، ئه‌ویش نازانێت چۆن ده‌بێت.</VERS>
      <VERS vnumber="28">زه‌وی له‌ خۆیه‌وه‌ به‌رهه‌م ده‌دات، یه‌كه‌م جار گیا، ئینجا گوڵه‌گه‌نم، پاشان له‌ گوڵه‌گه‌نمه‌كه‌دا گه‌نمی ته‌واو.</VERS>
      <VERS vnumber="29">به‌ڵام كاتێ به‌ره‌كه‌ پێ‌ده‌گات، یه‌كسه‌ر داسی لێ گیر ده‌كات، چونكه‌ دروێنه‌ی هاتووه‌.)  </VERS>
      <VERS vnumber="30">
          هه‌روه‌ها فه‌رمووی: (شانشینی خودا له‌ چی ده‌چێت؟ به‌ چ نموونه‌یه‌ك ڕوونی بكه‌ینه‌وه‌؟</VERS>
      <VERS vnumber="31">به‌ ده‌نكه‌ خه‌رته‌له‌یه‌ك، كاتێ له‌سه‌ر زه‌وی تۆو ده‌كرێت، له‌ هه‌موو تۆوه‌كانی سه‌ر زه‌وی بچووكتره‌.</VERS>
      <VERS vnumber="32">كاتێ تۆو ده‌كرێت، گه‌شه‌ ده‌كات و له‌ هه‌موو ڕووه‌كه‌كان گه‌وره‌تر ده‌بێت و لقی گه‌وره‌ ده‌رده‌كات، به‌ شێوه‌یه‌ك باڵنده‌ی ئاسمان ده‌توانن له‌ ژێر سێبه‌ری‌دا هێلانه‌ بكه‌ن.)  </VERS>
      <VERS vnumber="33">
          به‌ زۆر نموونه‌ی ئاوا باسی وشه‌كه‌ی بۆ ده‌كردن، ئه‌وه‌نده‌ی توانای گوێگرتنیان هه‌بوو.</VERS>
      <VERS vnumber="34">به‌بێ نموونه‌ قسه‌ی بۆ نه‌ده‌كردن، به‌ڵام كاتێ به‌ ته‌نها ده‌بوو له‌گه‌ڵ قوتابییه‌كانی خۆی هه‌موو واتایه‌كانی بۆ ڕوون ده‌كردنه‌وه‌.  </VERS>
      <VERS vnumber="35">
          له‌و ڕۆژه‌دا، كاتێ ئێواره‌ داهات، پێی فه‌رموون: (با بپه‌ڕینه‌وه‌ ئه‌وبه‌ر.)</VERS>
      <VERS vnumber="36">ئه‌وانیش خه‌ڵكه‌كه‌یان به‌جێ‌هێشت و وه‌كو خۆی به‌ به‌له‌مه‌كه‌ بردییان، به‌له‌می دیكه‌شی له‌گه‌ڵ‌بوو.</VERS>
      <VERS vnumber="37">ئینجا ڕه‌شه‌بایه‌كی توند هه‌ڵیكرد، شه‌پۆڵه‌كان به‌ توندی له‌ به‌له‌مه‌كه‌یان ده‌دا، تاكو خه‌ریك بوو پڕبێت.</VERS>
      <VERS vnumber="38">عیسا له‌ دواوه‌ له‌سه‌ر سه‌رینێك خه‌وتبوو. هه‌ڵیانساند و پێیان وت: (مامۆستا، گوێی ناده‌یتێ ئه‌گه‌ر له‌ناو بچین؟)  </VERS>
      <VERS vnumber="39">
          ئه‌ویش هه‌ڵستا و له‌ بایه‌كه‌ی ڕاخوڕی و به‌ ده‌ریاچه‌كه‌ی فه‌رموو: (بێ‌ده‌نگ به‌! هێمن به‌!) بایه‌كه‌ وه‌ستاو و بووه‌ هێمنییه‌كی ته‌واو.  </VERS>
      <VERS vnumber="40">
          ئینجا پێی فه‌رموون: (بۆچی ئاوا ترسنۆكن؟ هێشتا باوه‌ڕتان نییه‌؟)  </VERS>
      <VERS vnumber="41">
          ئه‌وانیش تۆقین و به‌ یه‌كترییان ده‌ووت: (ئه‌مه‌ كێیه‌؟ ته‌نانه‌ت با و ده‌ریاش به‌ قسه‌ی ده‌كه‌ن!)  </VERS>
    </CHAPTER>
    <CHAPTER cnumber="5">
      <VERS vnumber="1">
          ئینجا گه‌یشتنه‌ ئه‌وبه‌ری ده‌ریاچه‌كه‌، بۆ هه‌رێمی گه‌راسین.</VERS>
      <VERS vnumber="2">كاتێ عیسا له‌ به‌له‌مه‌كه‌ دابه‌زی، یه‌كسه‌ر له‌ناو گۆڕستان پیاوێكی تووش‌بوو ڕۆحی‌پیسی تێدابوو،</VERS>
      <VERS vnumber="3">له‌ناو گۆڕه‌كان ده‌ژیا، ته‌نانه‌ت به‌ زنجیریش كه‌س نه‌یده‌توانی بیبه‌ستێته‌وه‌.</VERS>
      <VERS vnumber="4">چونكه‌ زۆر جار به‌ كۆت و زنجیر به‌سترابۆوه‌، به‌ڵام زنجیره‌كانی پچڕاند و كۆته‌كانیشی شكاند، كه‌سیش نه‌یتوانی ملكه‌چی بكات.</VERS>
      <VERS vnumber="5">شه‌و و ڕۆژ به‌رده‌وام له‌ناو گۆڕستان و له‌ چیاكان‌دا بوو، هاواری ده‌كرد و به‌ به‌رد له‌شی خۆی بریندار ده‌كرد.  </VERS>
      <VERS vnumber="6">
          كاتێ له‌ دووره‌وه‌ عیسای بینی، ڕایكرد و كڕنۆشی بۆ برد.</VERS>
      <VERS vnumber="7">به‌ ده‌نگێكی به‌رز هاواری كرد: (چیت له‌ من ده‌وێت، ئه‌ی عیسای كوڕی خودای هه‌ره‌به‌رز؟ سوێندت ده‌ده‌م به‌ خودا، ئه‌شكه‌نجه‌م مه‌ده‌!)</VERS>
      <VERS vnumber="8">چونكه‌ عیسا پێی فه‌رمووبوو: (ئه‌ی ڕۆحی‌پیس، له‌ پیاوه‌كه‌ وه‌ره‌ ده‌ره‌وه‌!)  </VERS>
      <VERS vnumber="9">
          ئینجا لێی پرسی: (ناوت چییه‌؟)  پێی‌ووت: (ناوم لێگیۆنه‌، چونكه‌ ئێمه‌ زۆرین.)</VERS>
      <VERS vnumber="10">زۆریش له‌ عیسا پاڕایه‌وه‌ نه‌یاننێرێته‌ ده‌ره‌وه‌ی ناوچه‌كه‌.  </VERS>
      <VERS vnumber="11">
          له‌وێ ڕانه‌ به‌رازێكی گه‌وره‌ له‌ قه‌د شاخه‌كه‌ ده‌له‌وه‌ڕان،</VERS>
      <VERS vnumber="12">لێی پاڕانه‌وه‌: (بماننێره‌ ناو به‌رازه‌كان، با بچینه‌ ناویان.)</VERS>
      <VERS vnumber="13">ئه‌ویش ڕێی پێ‌دان. ڕۆحه‌پیسه‌كان هاتنه‌ ده‌ره‌وه‌ و چوونه‌ ناو به‌رازه‌كان، ئینجا ڕانه‌كه‌ له‌ قه‌دپاڵه‌كه‌وه‌ به‌ره‌و ده‌ریاچه‌كه‌ ته‌ووژمیان برد، نزیكه‌ی دوو هه‌زار ده‌بوون، له‌ناو ده‌ریاچه‌كه‌ خنكان.  </VERS>
      <VERS vnumber="14">
          به‌رازه‌وانه‌كان ڕایانكرد، هه‌واڵیان دایه‌ شار و كێڵگه‌كان. خه‌ڵكه‌كه‌ش هاتن تاكو ببینن چی ڕووی‌داوه‌.</VERS>
      <VERS vnumber="15">هاتنه‌ لای عیسا، بینییان ئه‌وه‌ی له‌شكرێك ڕۆحی‌پیسی تێدابوو، دانیشتووه‌ و پۆشته‌یه‌ و ئاقڵه‌، جا ترسان.</VERS>
      <VERS vnumber="16">ئه‌وانه‌ش كه‌ بینیبوویان چی به‌سه‌ر به‌رازه‌كان و كه‌سه‌كه‌ هات كه‌ ڕۆحی‌پیسی تێدابوو، بۆیان گێڕانه‌وه‌.</VERS>
      <VERS vnumber="17">ئیتر ده‌ستیان‌كرد به‌ پاڕانه‌وه‌ له‌ عیسا تاكو له‌ ناوچه‌كه‌یان بڕوات.  </VERS>
      <VERS vnumber="18">
          كاتێ عیسا سواری به‌له‌مه‌كه‌ ده‌بوو، ئه‌وه‌ی ڕۆحی‌پیسی تێدابوو، لێی پاڕایه‌وه‌ كه‌ له‌گه‌ڵی بێت.</VERS>
      <VERS vnumber="19">ڕێگا‌ی نه‌دا، به‌ڵكو پێی فه‌رموو: (بڕۆ ناو ماڵ و كه‌سوكارت، بۆیان بگێڕه‌وه‌ خوداوه‌ند چی بۆت كردووه‌ و چۆن به‌زه‌یی پێت هاته‌وه‌.)</VERS>
      <VERS vnumber="20">جا ڕۆیشت و له‌ ده‌ شاره‌كه‌دا ده‌ستی‌كرد به‌ جاڕدانی هه‌موو ئه‌وه‌ی عیسا بۆی كردبوو. هه‌موو سه‌رسام بوون.  </VERS>
      <VERS vnumber="21">
          دیسان عیسا به‌ به‌له‌مه‌كه‌ په‌ڕییه‌وه‌ ئه‌وبه‌ر، هه‌ر له‌ده‌م ئاوه‌كه‌ بوو خه‌ڵكێكی زۆر لێی كۆبوونه‌وه‌.</VERS>
      <VERS vnumber="22">یه‌كێك له‌ پێشه‌وایانی كه‌نیشت هات، ناوی یایرۆس بوو، كاتێ عیسای بینی، له‌به‌رپێی كه‌وت و</VERS>
      <VERS vnumber="23">زۆر لێی پاڕایه‌وه‌: (كچه‌ بچووكه‌كه‌م له‌ سه‌ره‌مه‌رگ دایه‌، وه‌ره‌ ده‌ستی له‌سه‌ر دابنێ تاكو چاكبێته‌وه‌ و بژیێت.)</VERS>
      <VERS vnumber="24">عیسا له‌گه‌ڵی چوو، حه‌شاماتێكیش دوای كه‌وت و پاڵه‌په‌ستۆی لێ ده‌كرد.  </VERS>
      <VERS vnumber="25">
          ژنێك دوازده‌ ساڵ‌بوو خوێن‌به‌ربوونی هه‌بوو.</VERS>
      <VERS vnumber="26">به‌ ده‌ستی زۆر پزیشك ئازاری زۆری چێژتبوو، ئه‌وه‌ی هه‌یبوو خه‌رجی كردبوو، هیچ سوودیشی نه‌بوو، به‌ڵكو خراپتر ببوو.</VERS>
      <VERS vnumber="27">باسی عیسای بیستبوو، بۆیه‌ هاته‌ ناو خه‌ڵكه‌كه‌ و له‌ دواوه‌ ده‌ستی له‌ كراسه‌كه‌ی دا،</VERS>
      <VERS vnumber="28">چونكه‌ وتی: (ئه‌گه‌ر ته‌نها ده‌ست له‌ كراسه‌كه‌ی بده‌م، چاك ده‌بمه‌وه‌.)</VERS>
      <VERS vnumber="29">یه‌كسه‌ر خوێن لێچوونه‌كه‌ی ڕاوه‌ستا و له‌ له‌شی‌دا هه‌ستی به‌ چاكبوونه‌وه‌ كرد له‌ نه‌خۆشییه‌كه‌ی.  </VERS>
      <VERS vnumber="30">
          یه‌كسه‌ر عیساش زانی هێزێك لێی ده‌رچوو، ئاوڕی له‌ خه‌ڵكه‌كه‌ دایه‌وه‌ و فه‌رمووی: (كێ ده‌ستی له‌ كراسه‌كه‌م دا؟)  </VERS>
      <VERS vnumber="31">
          قوتابییه‌كانی پێیان وت: (ده‌بینیت خه‌ڵكه‌كه‌ پاڵه‌په‌ستۆت لێ‌ده‌كه‌ن، كه‌چی ده‌فه‌رمووی كێ ده‌ستی لێ‌دام؟)  </VERS>
      <VERS vnumber="32">
          چاوی ده‌گێڕا، تاكو بزانێت كێ بوو وای‌كرد.</VERS>
      <VERS vnumber="33">ژنه‌كه‌ش به‌ ڕووداوه‌كه‌ی خۆی ده‌زانی، به‌ ترس و له‌رزه‌وه‌ هات، له‌به‌رده‌می كه‌وت و هه‌مووی به‌ ڕاستی پێ وت.</VERS>
      <VERS vnumber="34">ئه‌ویش پێی فه‌رموو: (كچم، باوه‌ڕت چاكی‌كردیته‌وه‌، به‌ دڵنیایی بڕۆ و له‌ نه‌خۆشییه‌كه‌ت چاكببه‌وه‌.)  </VERS>
      <VERS vnumber="35">
          كاتێ عیسا قسه‌ی ده‌كرد، كه‌سانێك له‌ ماڵی پێشه‌وای كه‌نیشته‌وه‌ هاتن، وتیان: (كچه‌كه‌ت مرد، ئیتر ئه‌زیه‌ت مه‌خه‌ره‌ به‌ر مامۆستا.)  </VERS>
      <VERS vnumber="36">
          به‌ڵام عیسا گوێی به‌ قسه‌كه‌یان نه‌دا، به‌ پێشه‌واكه‌ی كه‌نیشتی فه‌رموو: (مه‌ترسه‌، ته‌نها باوه‌ڕت هه‌بێت.)  </VERS>
      <VERS vnumber="37">
          نه‌یهێشت كه‌س له‌گه‌ڵی بچێت، په‌ترۆس و یاقوب و یۆحه‌نای برای یاقوب نه‌بێت.</VERS>
      <VERS vnumber="38">هاتنه‌ ماڵی پێشه‌واكه‌ی كه‌نیشت، بینی هه‌رایه‌، گریان و شیوه‌نێكی زۆر.</VERS>
      <VERS vnumber="39">چووه‌ ژووره‌وه‌، پێی فه‌رموون: (بۆچی هه‌راتانه‌ و ده‌گریێن؟ كچه‌كه‌ نه‌مردووه‌، نووستووه‌.)</VERS>
      <VERS vnumber="40">پێی پێكه‌نین.  به‌ڵام ئه‌و هه‌موویانی ده‌ركرده‌ ده‌ره‌وه‌، دایك و باوكی منداڵه‌كه‌ی برد له‌گه‌ڵ ئه‌وانه‌ی له‌گه‌ڵی بوون و چووه‌ ژووره‌وه‌ بۆ ئه‌و شوێنه‌ی منداڵه‌كه‌ی لێ‌بوو.</VERS>
      <VERS vnumber="41">ده‌ستی منداڵه‌كه‌ی گرت و پێی فه‌رموو: (تالیسا قوم!) واتا: (كیژۆڵه‌، پێت ده‌ڵێم هه‌سته‌!)</VERS>
      <VERS vnumber="42">كچه‌كه‌ یه‌كسه‌ر هه‌ڵستا و ده‌ستی به‌ ڕۆیشتن كرد، ته‌مه‌نی دوازده‌ ساڵ‌بوو، جا زۆر سه‌رسام بوون.</VERS>
      <VERS vnumber="43">به‌ تووندیش ڕایسپاردن كه‌س به‌مه‌ نه‌زانێت و فه‌رمووی شتێكی بده‌نێ با بیخوات.  </VERS>
    </CHAPTER>
    <CHAPTER cnumber="6">
      <VERS vnumber="1">
          ئه‌وێی به‌جێ‌هێشت و گه‌ڕایه‌وه‌ شاره‌كه‌ی خۆی، قوتابییه‌كانیشی دوای كه‌وتن.</VERS>
      <VERS vnumber="2">كه‌ بووه‌ شه‌ممه‌، له‌ كه‌نیشت‌دا ده‌ستی‌كرد به‌ فێركردن، زۆر له‌وانه‌ی گوێیان لێی گرتبوو سه‌رسام بوون.  وتیان: (ئه‌مه‌ ئه‌مانه‌ی له‌كوێ بوو؟ ئه‌ی ئه‌م داناییه‌ی پێی دراوه‌ و ئه‌م په‌رجوانه‌ی له‌سه‌ر ده‌ستی ده‌كرێن!</VERS>
      <VERS vnumber="3">ئه‌رێ ئه‌مه‌ دارتاشه‌كه‌ی كوڕی مریه‌م و براكه‌ی یاقوب و یوسی و یه‌هوزا و شیمۆن نییه‌؟ خوشكه‌كانی لێره‌ له‌لامان نین؟) به‌م شێوه‌یه‌ ساتمه‌یان لێی كرد.  </VERS>
      <VERS vnumber="4">
          به‌ڵام عیسا پێی فه‌رموون: (پێغه‌مبه‌ر بێ ڕێز نییه‌، ته‌نها له‌ شار و له‌نێوان خزم و له‌ ماڵی خۆی نه‌بێت.)</VERS>
      <VERS vnumber="5">ئیتر له‌وێ‌دا نه‌یتوانی هیچ په‌رجوێك بكات، ته‌نها چه‌ند نه‌خۆشێك نه‌بێت كه‌ ده‌ستی له‌سه‌ر دانان و چاكی‌كردنه‌وه‌.</VERS>
      <VERS vnumber="6">له‌ بێ‌باوه‌ڕی ئه‌وان سه‌ری سوڕما. ئینجا به‌ گونده‌كانی ده‌وروبه‌ردا گه‌ڕا و خه‌ڵكی فێر ده‌كرد.  </VERS>
      <VERS vnumber="7">
          ئینجا دوازده‌كه‌ی بانگ‌كرد، دوو دوو ده‌ستی‌كرد به‌ ناردنیان و ده‌سه‌ڵاتی پێ‌دان به‌سه‌ر ڕۆحه‌پیسه‌كان.  </VERS>
      <VERS vnumber="8">
          ڕایسپاردن كه‌ بۆ ڕێگا هیچ نه‌به‌ن جگه‌ له‌ گۆپاڵێك، نه‌ نان و نه‌ توره‌گه‌ و نه‌ پاره‌ بۆ به‌ر پشتێن.</VERS>
      <VERS vnumber="9">به‌ڵكو سۆل له‌ پێیان بێت و دوو كراس له‌به‌ر نه‌كه‌ن.</VERS>
      <VERS vnumber="10">پێی فه‌رموون: (له‌ هه‌ر شوێنێك چوونه‌ ماڵێك، له‌وێ بمێننه‌وه‌ تاكو ئه‌وێ به‌جێ‌ده‌هێڵن.</VERS>
      <VERS vnumber="11">ئه‌گه‌ر شوێنێكیش پێشوازی لێ نه‌كردن و گوێیان لێ نه‌گرتن كه‌ له‌وێ ده‌رده‌چن تۆزی پێتان بته‌كێنن، بۆ شایه‌تی له‌سه‌ریان.)  </VERS>
      <VERS vnumber="12">
          ئه‌وانیش ده‌رچوون و جاڕی تۆبه‌كردنیان دا.</VERS>
      <VERS vnumber="13">ڕۆحی‌پیسی زۆریان ده‌ركرد و زۆر نه‌خۆشیان به‌ ڕۆن چه‌وركرد و چاكیان كردنه‌وه‌.  </VERS>
      <VERS vnumber="14">
          شا هێرۆدس ئه‌مه‌ی بیست، چونكه‌ ناوی عیسا ده‌نگی‌دایه‌وه‌ و ده‌یان‌ووت: (یه‌حیای له‌ئاوهه‌ڵكێش له‌ناو مردووان هه‌ڵستاوه‌ته‌وه‌، بۆیه‌ هێزی سه‌رووی سروشت له‌سه‌ر ده‌ستی ئه‌و ده‌كرێت.)  </VERS>
      <VERS vnumber="15">
          خه‌ڵكی دیكه‌ ده‌یان‌ووت: (ئه‌لیاسه‌.) هه‌ندێكیش ده‌یان‌ووت: (پێغه‌مبه‌رێكه‌، وه‌ك پێغه‌مبه‌ران.)  </VERS>
      <VERS vnumber="16">
          به‌ڵام هێرۆدس كه‌ بیستی، وتی: (یه‌حیایه‌، ئه‌وه‌ی سه‌رم بڕی، ئه‌وه‌ هه‌ڵستاوه‌ته‌وه‌!)  </VERS>
      <VERS vnumber="17">
          چونكه‌ هێرۆدس به‌ خۆی ناردی، یه‌حیای گرت و له‌ زیندان‌ به‌ستییه‌وه‌، له‌سه‌ر هیرۆدیای ژنی فیلیپۆسی برای خۆی، ئه‌وه‌ی كه‌ خواستبووی.</VERS>
      <VERS vnumber="18">چونكه‌ یه‌حیا به‌ هێرۆدسی ده‌ووت: (دروست نییه‌ براژنه‌كه‌ت بخوازیت.)</VERS>
      <VERS vnumber="19">جا هیرۆدیا زۆر ڕقی لێی‌بوو و حه‌زی ده‌كرد بیكوژێت، به‌ڵام نه‌یده‌توانی،</VERS>
      <VERS vnumber="20">چونكه‌ هێرۆدس له‌ یه‌حیا ده‌ترسا، ده‌یزانی پیاوێكی ڕاستودروست و پیرۆزه‌، ده‌یپاراست. كاتێ گوێی لێ ده‌گرت زۆر ده‌شێوا، حه‌زیشی ده‌كرد گوێی لێ بگرێت.  </VERS>
      <VERS vnumber="21">
          ده‌رفه‌تێك ڕێككه‌وت، كاتێ هێرۆدس له‌ جه‌ژنی له‌دایكبوونی بۆ گه‌وره‌ پیاوانی و فه‌رمانده‌كانی و ماقوڵانی جه‌لیل خوانی سازكرد.</VERS>
      <VERS vnumber="22">كچی هیرۆدیا هاته‌ ژووره‌وه‌ و سه‌مای كرد. جا هێرۆدس و ئه‌وانه‌ی له‌گه‌ڵی پاڵیان‌دابۆوه‌ دڵخۆشی كردن.  پاشا به‌ كچه‌كه‌ی وت: (ئه‌وه‌ی ده‌ته‌وێت له‌ منی داوا بكه‌، ده‌تده‌مێ.)</VERS>
      <VERS vnumber="23">سوێندیشی بۆ خوارد: (هه‌رچیم لێ داوا بكه‌یت ده‌تده‌مێ، ئه‌گه‌ر نیوه‌ی شانشینه‌كه‌شم بێت.)  </VERS>
      <VERS vnumber="24">
          ئه‌ویش چووه‌ ده‌ره‌وه‌ و به‌ دایكی وت: (داوای چی بكه‌م؟) وتی: (سه‌ری یه‌حیای له‌ئاوهه‌ڵكێش.)  </VERS>
      <VERS vnumber="25">
          یه‌كسه‌ر و به‌ په‌له‌ هاته‌ ژووره‌وه‌ بۆ لای پاشا، داوای كرد و وتی: (ده‌مه‌وێت ئێستا سه‌ری یه‌حیای له‌ئاوهه‌ڵكێشم له‌سه‌ر سینییه‌ك بده‌یتێ.)  </VERS>
      <VERS vnumber="26">
          پاشا زۆر دڵگران بوو. به‌ڵام له‌به‌ر سوێنده‌كان و ئه‌وانه‌ی له‌گه‌ڵی له‌سه‌ر خوان بوون، نه‌یویست ڕه‌تی بكاته‌وه‌.</VERS>
      <VERS vnumber="27">پاشا یه‌كسه‌ر پیاوكوژی نارد و فه‌رمانی دا سه‌ری بهێنێت. ئه‌ویش چوو و له‌ زیندان سه‌ری بڕی،</VERS>
      <VERS vnumber="28">له‌سه‌ر سینییه‌ك سه‌ری ئه‌وی هێنا و دایه‌ كچه‌كه‌، كچه‌ش دایه‌ دایكی.</VERS>
      <VERS vnumber="29">قوتابییه‌كانی بیستیان، هاتن ته‌رمه‌كه‌یان هه‌ڵگرت و له‌ گۆڕێك‌دا ناشتیان.  </VERS>
      <VERS vnumber="30">
          نێردراوان له‌ عیسا كۆبوونه‌وه‌، هه‌موو ئه‌وه‌ی كردبوویان و فێریان كردبوو بۆیان گێڕایه‌وه‌.</VERS>
      <VERS vnumber="31">ئه‌ویش پێی فه‌رموون: (هه‌ر خۆتان وه‌رنه‌ شوێنێكی چۆڵ كه‌مێك پشوو بده‌ن.) چونكه‌ ئه‌وانه‌ی ده‌هاتن و ده‌چوون زۆر بوون، ده‌رفه‌تی نان خواردنیان نه‌بوو.  </VERS>
      <VERS vnumber="32">
          ئیتر هه‌ر خۆیان به‌ به‌له‌م چوونه‌ شوێنێكی چۆڵ.</VERS>
      <VERS vnumber="33">به‌ڵام زۆر خه‌ڵك ئه‌وانیان بینی و ناسی، له‌ هه‌موو شاره‌كانه‌وه‌ پێكه‌وه‌ به‌ پێیان به‌ره‌و ئه‌وێ ڕایان ده‌كرد و پێشیان كه‌وتن.</VERS>
      <VERS vnumber="34">كاتێ عیسا دابه‌زی، حه‌شاماتێكی بینی و دڵی پێیان سووتا، چونكه‌ وه‌ك مه‌ڕی بێ شوان وابوون. ده‌ستی پێ‌كرد زۆر شتی فێركردن.  </VERS>
      <VERS vnumber="35">
          كاتێ دره‌نگ داهات، قوتابییه‌كانی هاتنه‌ لای، وتیان: (ئه‌م شوێنه‌ چۆڵه‌ و ئێستا كاتیش دره‌نگه‌.</VERS>
      <VERS vnumber="36">به‌ڕێیان بكه‌، تاكو بچنه‌ ئه‌م كێڵگه‌ و گوندانه‌ی ده‌وروبه‌ر خواردن بۆ خۆیان بكڕن.)  </VERS>
      <VERS vnumber="37">
          به‌ڵام وه‌ڵامی دایه‌وه‌: (شتێكیان بده‌نێ با بیخۆن.) پێیان وت: (ئایا بچین بایی دوو سه‌د دینار نانیان بۆ بكڕین و بیانده‌ینێ، تاكو بیخۆن؟)  </VERS>
      <VERS vnumber="38">
          ئه‌ویش پێی فه‌رموون: (چه‌ند نانتان هه‌یه‌؟ بڕۆن ببینن.) كه‌ زانییان وتیان: (پێنج له‌گه‌ڵ دوو ماسی.)  </VERS>
      <VERS vnumber="39">
          ئینجا فه‌رمانی پێ‌دان خه‌ڵكه‌كه‌ كۆمه‌ڵ كۆمه‌ڵ له‌سه‌ر سه‌وزه‌ گیا دابنیشێنن.</VERS>
      <VERS vnumber="40">به‌ كۆمه‌ڵ دانیشتن، سه‌د سه‌د و په‌نجا په‌نجا.</VERS>
      <VERS vnumber="41">ئینجا پێنج نانه‌كه‌ و دوو ماسییه‌كه‌ی هه‌ڵگرت و ته‌ماشای ئاسمانی كرد، سوپاسی كرد و نانه‌كانی له‌ت‌كرد و دایه‌ قوتابییه‌كانی تاكو له‌به‌رده‌میان دایبنێن، دوو ماسیه‌كه‌شی به‌سه‌ر هه‌موویان دابه‌ش كرد.</VERS>
      <VERS vnumber="42">جا هه‌موو خواردیان و تێربوون.</VERS>
      <VERS vnumber="43">پاشان دوازده‌ سه‌به‌ته‌ی پڕ له‌ په‌لكه‌نان و ماسییان هه‌ڵگرته‌وه‌.</VERS>
      <VERS vnumber="44">ئه‌وانه‌ی له‌ نانه‌كه‌یان خوارد پێنج هه‌زار پیاو بوون.  </VERS>
      <VERS vnumber="45">
          یه‌كسه‌ر عیسا قوتابییه‌كانی ناچار كرد سواری به‌له‌مه‌كه‌ بن و پێشی بكه‌ون بۆ ئه‌وبه‌ر، بۆ بێت‌سه‌یدا، تاكو خۆی خه‌ڵكه‌كه‌ به‌ڕێ ده‌كات.</VERS>
      <VERS vnumber="46">كه‌ خواحافیزی لێ‌كردن، بۆ نوێژكردن چووه‌ سه‌ر شاخ.  </VERS>
      <VERS vnumber="47">
          كه‌ ئێواره‌ داهات، به‌له‌مه‌كه‌ له‌ناوه‌ڕاستی ده‌ریاچه‌كه‌ بوو، عیساش به‌ ته‌نها له‌سه‌ر وشكایی بوو.</VERS>
      <VERS vnumber="48">كه‌ بینی به‌هۆی سه‌وڵ‌لێدان ماندوون، چونكه‌ بایه‌ك پێچه‌وانه‌یان بوو، له‌ چواره‌م به‌تڵی شه‌ودا هاته‌ لایان، به‌سه‌ر ده‌ریاچه‌كه‌دا ده‌ڕۆیشت و ویستی لێیان تێپه‌ڕێت.</VERS>
      <VERS vnumber="49">به‌ڵام كاتێ بینییان به‌سه‌ر ده‌ریاچه‌كه‌دا ده‌ڕوات، وایانزانی دێوه‌زمه‌یه‌، جا هاواریان كرد.</VERS>
      <VERS vnumber="50">چونكه‌ هه‌موو بینییان و په‌شۆكان،  ئه‌و یه‌كسه‌ر قسه‌ی له‌گه‌ڵ كردن: (وره‌تان به‌رز بێ! ئه‌وه‌ منم. مه‌ترسن.)</VERS>
      <VERS vnumber="51">ئینجا بۆ لایان سه‌ركه‌وته‌ ناو به‌له‌مه‌كه‌ و بایه‌كه‌ وه‌ستا. جا به‌ ته‌واوی سه‌رسام بوون،</VERS>
      <VERS vnumber="52">چونكه‌ ده‌رباره‌ی نانه‌كان تێ‌نه‌گه‌یشتن، دڵیان هه‌ر ڕه‌ق بوو.  </VERS>
      <VERS vnumber="53">
          كاتێ په‌ڕینه‌وه‌، هاتنه‌ خاكی جه‌نیساره‌ت و له‌نگه‌ریان گرت.</VERS>
      <VERS vnumber="54">كاتێ له‌ به‌له‌مه‌كه‌ دابه‌زین، خه‌ڵك عیسایان ناسییه‌وه‌.</VERS>
      <VERS vnumber="55">به‌ ناوچه‌كانی ده‌وروبه‌ردا غاریان ده‌دا و ده‌ستیان پێ‌كرد نه‌خۆشه‌كان به‌سه‌ر نوێنه‌كانیانه‌وه‌ هه‌ڵبگرن، بۆ هه‌ر شوێنێك گوێیان لێ‌بووایه‌ كه‌ له‌وێیه‌.</VERS>
      <VERS vnumber="56">بۆ هه‌ر كوێ بچووبووایه‌، گوند، شار، كێڵگه‌، خه‌ڵك نه‌خۆشه‌كانیان له‌ بازاڕ داده‌نا و لێی ده‌پاڕانه‌وه‌ كه‌ ته‌نها ده‌ست له‌ چمكی كراسه‌كه‌ی بده‌ن. جا هه‌موو ئه‌وانه‌ی ده‌ستیان لێی‌دا چاكبوونه‌وه‌.  </VERS>
    </CHAPTER>
    <CHAPTER cnumber="7">
      <VERS vnumber="1">
          فه‌ریسی و هه‌ندێك مالم كه‌ له‌ ئۆرشه‌لیمه‌وه‌ هاتبوون له‌لای عیسا كۆبوونه‌وه‌.</VERS>
      <VERS vnumber="2">بینییان هه‌ندێك له‌ قوتابییه‌كانی به‌ ده‌ستی پیس نان ده‌خۆن، واتا بێ ده‌ست شوشتن.</VERS>
      <VERS vnumber="3">چونكه‌ فه‌ریسی و هه‌موو جوله‌كه‌ نان ناخۆن ئه‌گه‌ر به‌ باشی ده‌ستیان نه‌شۆن، په‌یوه‌ست بوون به‌ نه‌ریتی پیران.</VERS>
      <VERS vnumber="4">هه‌روه‌ها ئه‌گه‌ر له‌ بازاڕ بهاتبوونایه‌وه‌ نانیان نه‌ده‌خوارد تاكو خۆیان نه‌شۆردبووایه‌، زۆر شتی دیكه‌ش هه‌یه‌ وه‌ریانگرتبوو تاكو ده‌ستی پێوه‌ بگرن، شوشتنی كاسه‌ و چاپه‌ست و دۆلكه‌ی مس و قه‌ریۆڵه‌.  </VERS>
      <VERS vnumber="5">
          فه‌ریسی و مالمه‌كانیش لێیان پرسی: (بۆچی قوتابییه‌كانت له‌سه‌ر نه‌ریتی پیران ناڕۆن و به‌ ده‌ستی پیس نان ده‌خۆن؟)  </VERS>
      <VERS vnumber="6">
          ئه‌ویش پێی فه‌رموون: (دووڕووه‌كان، سه‌باره‌ت به‌ ئێوه‌ ئیشایا پێشبینی باشی كردووه‌، وه‌ك نووسراوه‌:  {ئه‌م گه‌له‌ به‌سه‌ر لێوان ڕێزم ده‌گرێت،به‌ڵام دڵی لێم دووره‌.</VERS>
      <VERS vnumber="7">به‌خۆڕایی ده‌مپه‌رستن،فێركردنێك فێرده‌كه‌ن كه‌ ڕاسپارده‌ی خه‌ڵكه‌.} </VERS>
      <VERS vnumber="8">
          ئێوه‌ ڕاسپارده‌ی خوداتان پشتگوێ خستووه‌ و ده‌ستتان به‌ نه‌ریتی مرۆڤه‌وه‌ گرتووه‌.)  </VERS>
      <VERS vnumber="9">
          دیسان پێی فه‌رموون: (باش ڕاسپارده‌ی خودا ڕه‌ت‌ده‌كه‌نه‌وه‌، بۆ ئه‌وه‌ی پارێزگاری له‌ نه‌ریتی خۆتان بكه‌ن.</VERS>
      <VERS vnumber="10">چونكه‌ موسا وتوویه‌تی: {ڕێزی دایك و باوكت بگره‌}، {ئه‌وه‌ی قسه‌ به‌ دایك یان باوكی بڵێ، ده‌بێ بكوژرێت.}</VERS>
      <VERS vnumber="11">به‌ڵام ئێوه‌ ده‌ڵێن: "ئه‌گه‌ر یه‌كێك به‌ دایك یان باوكی بڵێت: ئه‌وه‌ی له‌ منه‌وه‌ سوودت لێی وه‌رده‌گرت، ده‌یكه‌مه‌ قوربانی،" - به‌ واتای دیاری بۆ خودا -</VERS>
      <VERS vnumber="12">ئیتر نایه‌ڵن شتێكی بۆ دایك یان باوكی بكات.</VERS>
      <VERS vnumber="13">به‌و نه‌ریته‌تان كه‌ له‌ یه‌كتری وه‌رده‌گرن، وشه‌ی خودا له‌كارده‌خه‌ن. زۆر شتی دیكه‌ی وه‌ك ئه‌مه‌ ده‌كه‌ن.)  </VERS>
      <VERS vnumber="14">
          دیسان خه‌ڵكه‌كه‌ی بانگ‌كرد و پێی فه‌رموون: (هه‌موو گوێم لێ بگرن و تێ‌بگه‌ن.</VERS>
      <VERS vnumber="15">شت نییه‌ له‌ ده‌ره‌وه‌ی مرۆڤه‌وه‌ بێته‌ ناوی و گڵاوی بكات. به‌ڵام ئه‌وه‌ی له‌ مرۆڤه‌وه‌ ده‌رده‌چێت، ئه‌وه‌ مرۆڤ گڵاو ده‌كات.</VERS>
      <VERS vnumber="16">[ئه‌وه‌ی گوێی هه‌یه‌ بۆ بیستن با گوێ‌بگرێت.]  </VERS>
      <VERS vnumber="17">
          كاتێ خه‌ڵكه‌كه‌ی به‌جێ‌هێشت و هاته‌ ماڵێك، قوتابییه‌كانی بۆ نموونه‌كه‌ پرسیاریان لێ‌كرد.</VERS>
      <VERS vnumber="18">پێی فه‌رموون: (ئێوه‌ش ئاوا تێ‌نه‌گه‌یشتوون؟ ئایا تێ‌ناگه‌ن كه‌ هه‌رچی له‌ ده‌ره‌وه‌ی مرۆڤه‌وه‌ دێته‌ ناویه‌وه‌ ناتوانێت گڵاوی بكات؟</VERS>
      <VERS vnumber="19">چونكه‌ ناچێته‌ دڵیه‌وه‌، به‌ڵكو سكی، ده‌چێته‌ ده‌ره‌وه‌ش بۆ ئاوده‌ست.) هه‌موو خۆراكێك پاكه‌.  </VERS>
      <VERS vnumber="20">
          ئینجا فه‌رمووی: (ئه‌وه‌ی له‌ مرۆڤ ده‌رده‌چێت، ئه‌وه‌یه‌ مرۆڤ گڵاو ده‌كات.</VERS>
      <VERS vnumber="21">چونكه‌ له‌ ناوه‌وه‌، له‌ دڵی مرۆڤه‌وه‌، بیری خراپ ده‌رده‌چێت: به‌دڕه‌وشتی، دزی، كوشتن،</VERS>
      <VERS vnumber="22">داوێنپیسی، چڵێسی، خراپه‌كاری، هه‌ڵخه‌ڵه‌تاندن، به‌ڕه‌ڵایی، چاوپیسی، كفر، لووتبه‌رزی، گێلی.</VERS>
      <VERS vnumber="23">هه‌موو ئه‌م خراپانه‌ له‌ ناوه‌وه‌ ده‌رده‌چن و مرۆڤ گڵاو ده‌كه‌ن.)  </VERS>
      <VERS vnumber="24">
          عیسا به‌ڕێ‌كه‌وت و ئه‌وێی به‌جێ‌هێشت، چووه‌ هه‌رێمی سور. چووه‌ ماڵێك و نه‌یویست كه‌س بزانێت، هه‌رچه‌نده‌ نه‌یتوانی خۆی بشارێته‌وه‌.</VERS>
      <VERS vnumber="25">چونكه‌ ژنێك كچه‌كه‌ی ڕۆحی‌پیسی تێدابوو، یه‌كسه‌ر هه‌واڵی ئه‌وی بیست و هات له‌به‌رپێی كه‌وت.</VERS>
      <VERS vnumber="26">ژنه‌كه‌ش یۆنانی بوو، له‌ ڕه‌گه‌زی فینیكیای سوریا بوو، داوای لێ‌كرد ڕۆحه‌ پیسه‌كه‌ له‌ كچه‌كه‌ی ده‌ربكات.  </VERS>
      <VERS vnumber="27">
          ئه‌ویش پێی فه‌رموو: (جارێ با منداڵان تێر بن، چونكه‌ ناشێت نانی منداڵان ببڕدرێت و فڕێبدرێت بۆ سه‌گ.)  </VERS>
      <VERS vnumber="28">
          به‌ڵام وه‌ڵامی دایه‌وه‌: (گه‌وره‌م! سه‌گیش له‌ ژێر خوان‌دا له‌ په‌لكه‌نانی به‌ر منداڵان ده‌خوات.)  </VERS>
      <VERS vnumber="29">
          پێی فه‌رموو: (له‌به‌ر ئه‌م قسه‌یه‌، بڕۆ، ڕۆحه‌ پیسه‌كه‌ له‌ كچه‌كه‌ت ده‌رچوو.)  </VERS>
      <VERS vnumber="30">
          گه‌ڕایه‌وه‌ ماڵه‌كه‌ی، بینی منداڵه‌كه‌ له‌سه‌ر جێگاكه‌ی پاڵكه‌وتووه‌ و ڕۆحه‌ پیسه‌كه‌ ده‌رچوو بوو.  </VERS>
      <VERS vnumber="31">
          ئینجا عیسا له‌ هه‌رێمی سور ده‌رچوو و به‌ سه‌یدا دا به‌ره‌و ده‌ریای جه‌لیل هات، به‌ هه‌رێمی ده‌ شاره‌كه‌دا.</VERS>
      <VERS vnumber="32">كه‌ڕێكی لاڵوپته‌یان بۆ هێنا، لێی پاڕانه‌وه‌ ده‌ستی له‌سه‌ر دابنێت.  </VERS>
      <VERS vnumber="33">
          عیسا بردییه‌ لایه‌كه‌وه‌، دوور له‌ خه‌ڵكه‌كه‌، په‌نجه‌كانی خسته‌ ناو گوێی كابراوه‌ و تفی كرد و ده‌ستی له‌ زمانی دا.</VERS>
      <VERS vnumber="34">چاوی به‌ره‌و ئاسمان هه‌ڵبڕی و هه‌ناسه‌یه‌كی هه‌ڵكێشا و پێی فه‌رموو: (ئێففه‌سا!) واتا بكرێوه‌.</VERS>
      <VERS vnumber="35">یه‌كسه‌ر گوێیه‌كانی كرانه‌وه‌ و گرێی زمانی شل‌بۆوه‌ و به‌ ڕه‌وانی قسه‌ی كرد.  </VERS>
      <VERS vnumber="36">
          ئینجا ڕایسپاردن به‌ كه‌س نه‌ڵێن، به‌ڵام چه‌ند ڕایده‌سپارد ئه‌وان زیاتر بڵاویان ده‌كرده‌وه‌.</VERS>
      <VERS vnumber="37">زۆر سه‌رسام بوون و ده‌یان‌ووت: (هه‌موو شتێكی به‌ باشی كردووه‌! وا ده‌كات كه‌ڕ ببیستێت و لاڵ قسه‌ بكات.)  </VERS>
    </CHAPTER>
    <CHAPTER cnumber="8">
      <VERS vnumber="1">
          له‌و ڕۆژانه‌دا دیسان حه‌شاماتێك هه‌بوو هیچیان نه‌بوو بیخۆن، عیسا قوتابییه‌كانی بانگ‌كرد و پێی فه‌رموون:</VERS>
      <VERS vnumber="2">(دڵم به‌و خه‌ڵكه‌ ده‌سووتێت، ئه‌وه‌ سێ ڕۆژه‌ له‌گه‌ڵم‌دان و هیچیان نییه‌ بیخۆن.</VERS>
      <VERS vnumber="3">ئه‌گه‌ر به‌ برسیێتی بیاننێرمه‌وه‌ ماڵ، له‌ ڕێگا بڕ ناكه‌ن، هه‌ندێكیشیان له‌ دووره‌وه‌ هاتوون.)  </VERS>
      <VERS vnumber="4">
          قوتابییه‌كانی وه‌ڵامیان دایه‌وه‌: (كێ ده‌توانێت له‌م چۆڵه‌وانییه‌ نانی ئه‌مانه‌ بدات؟)  </VERS>
      <VERS vnumber="5">
          لێی پرسین: (چه‌ند نانتان پێیه‌؟) </VERS>
      <VERS vnumber="6">
          ئیتر فه‌رمانی دا خه‌ڵكه‌كه‌ له‌سه‌ر زه‌وی دانیشن. حه‌وت نانه‌كه‌ی برد و سوپاسی خودای كرد، له‌تی‌كردن و دایه‌ قوتابییه‌كان تاكو دابه‌شی بكه‌ن، ئه‌وانیش به‌سه‌ر خه‌ڵكه‌كه‌دا دابه‌شیان كرد.</VERS>
      <VERS vnumber="7">چه‌ند ماسییه‌كی بچووكیشیان پێ بوو، سوپاسی كرد و فه‌رمووی با ئه‌مه‌ش دابه‌ش بكرێت.</VERS>
      <VERS vnumber="8">ئیتر خواردیان و تێربوون، حه‌وت سه‌به‌ته‌ په‌لكه‌نانیان هه‌ڵگرته‌وه‌.</VERS>
      <VERS vnumber="9">نزیكه‌ی چوار هه‌زار ده‌بوون، ئینجا به‌ڕێی كردن.</VERS>
      <VERS vnumber="10">پاشان یه‌كسه‌ر له‌گه‌ڵ قوتابییه‌كانی سواری به‌له‌م بوو و هاته‌ ناوچه‌ی ده‌لمانووسه‌.  </VERS>
      <VERS vnumber="11">
          فه‌ریسییه‌كان هاتن و ده‌ستیان به‌ مشتومڕ كرد له‌گه‌ڵ عیسا، داوای نیشانه‌یه‌كیان لێی ده‌كرد له‌ ئاسمانه‌وه‌، بۆ تاقیكردنه‌وه‌ی.</VERS>
      <VERS vnumber="12">له‌ قووڵایی ڕۆحی‌دا هه‌ناسه‌یه‌كی هه‌ڵكێشا و فه‌رمووی: (بۆچی ئه‌م نه‌وه‌یه‌ داوای نیشانه‌ ده‌كات؟ ڕاستیتان پێ ده‌ڵێم: نیشانه‌ نادرێته‌ ئه‌م نه‌وه‌یه‌.)</VERS>
      <VERS vnumber="13">ئینجا به‌جێی‌هێشتن. دووباره‌ سواری به‌له‌مه‌كه‌ بوو و په‌ڕییه‌وه‌ ئه‌وبه‌ر.  </VERS>
      <VERS vnumber="14">
          قوتابییه‌كان له‌بیریان چووبوو نان بهێنن، له‌ به‌له‌مه‌كه‌دا ته‌نها یه‌ك نانیان پێ بوو.</VERS>
      <VERS vnumber="15">عیسا ڕایسپاردن: (وریابن، ئاگاداربن له‌ هه‌ویرترشی فه‌ریسییه‌كان و هه‌ویرترشی هێرۆدس.)  </VERS>
      <VERS vnumber="16">
          له‌ناو خۆیان‌دا به‌ یه‌كتریان وت: (له‌به‌ر ئه‌وه‌ی نانمان پێ‌نییه‌.)  </VERS>
      <VERS vnumber="17">
          عیسا زانی و پێی فه‌رموون: (بۆ باس ده‌كه‌ن كه‌ نانتان پێ‌نییه‌؟ ئایا هێشتا جیا ناكه‌نه‌وه‌ و تێ‌ناگه‌ن؟ ئایا دڵڕه‌قن؟</VERS>
      <VERS vnumber="18">خۆ چاوتان هه‌یه‌، نابینن، گوێتان هه‌یه‌، نابیستن؟ وه‌بیرتان نایه‌ته‌وه‌؟</VERS>
      <VERS vnumber="19">كاتێ پێنج نانه‌كه‌م بۆ پێنج هه‌زاره‌كه‌ له‌ت‌كرد، چه‌ند سه‌به‌ته‌ی پڕ له‌ په‌لكه‌نانتان هه‌ڵگرته‌وه‌؟) </VERS>
      <VERS vnumber="20">
          (كاتێ حه‌وته‌كه‌ش بۆ چوار هه‌زاره‌كه‌، چه‌ند سه‌به‌ته‌ی پڕ له‌ په‌لكه‌نانتان هه‌ڵگرته‌وه‌؟) </VERS>
      <VERS vnumber="21">
          ئینجا پێی فه‌رموون: (هێشتا تێ‌ناگه‌ن؟)  </VERS>
      <VERS vnumber="22">
          هاتنه‌ بێت‌سه‌یدا، كه‌سێكی نابینایان هێنایه‌ لای عیسا و لێی پاڕانه‌وه‌ ده‌ستی لێ بدات.</VERS>
      <VERS vnumber="23">ئه‌ویش ده‌ستی نابیناكه‌ی گرت، بردییه‌ ده‌ره‌وه‌ی ئاوایی و تفی له‌ چاوی كرد، ده‌ستی له‌سه‌ر دانا و لێی پرسی: (هیچ ده‌بینیت؟)  </VERS>
      <VERS vnumber="24">
          سه‌یری كرد و وتی: (خه‌ڵك ده‌بینم وه‌ك دره‌خت ده‌ڕۆن.)  </VERS>
      <VERS vnumber="25">
          دیسان عیسا ده‌ستی خسته‌وه‌ سه‌ر چاوی، چاوی تێبڕی و چاكبۆوه‌، هه‌موو شتێكی به‌ ڕوونی بینی.</VERS>
      <VERS vnumber="26">ئینجا بۆ ماڵی خۆی ڕه‌وانی كرده‌وه‌ و فه‌رمووی: (مه‌چووه‌ ناو ئاوایی.)  </VERS>
      <VERS vnumber="27">
          عیسا و قوتابییه‌كانی بۆ گونده‌كانی قه‌یسه‌رییه‌ی فیلیپۆس ده‌رچوون، له‌ ڕێگا له‌ قوتابییه‌كانی پرسی: (خه‌ڵكی ده‌ڵێن من كێم؟)  </VERS>
      <VERS vnumber="28">
          وه‌ڵامیان دایه‌وه‌: (یه‌حیای له‌ئاوهه‌ڵكێش، هه‌ندێكیش ئه‌لیاس، به‌ڵام هه‌ندێك یه‌كێك له‌ پێغه‌مبه‌ران.)  </VERS>
      <VERS vnumber="29">
          لێی پرسین: (ئه‌ی ئێوه‌، ده‌ڵێن من كێم؟) </VERS>
      <VERS vnumber="30">
          جا ئاگاداری كردنه‌وه‌ له‌لای كه‌س باسی نه‌كه‌ن.  </VERS>
      <VERS vnumber="31">
          ئینجا ده‌ستی‌كرد به‌ فێركردنیان كه‌ كوڕی مرۆڤ ده‌بێ زۆر ئازار بچێژێت، پیران و كاهینانی باڵا و مالمه‌كان ڕه‌تی بكه‌نه‌وه‌، بكوژرێت و له‌ ڕۆژی سێیه‌م هه‌ڵستێته‌وه‌.</VERS>
      <VERS vnumber="32">به‌ ئاشكرا قسه‌كه‌ی كرد، په‌ترۆسیش بردییه‌ لاوه‌ و لێی ڕاخوڕی.  </VERS>
      <VERS vnumber="33">
          به‌ڵام عیسا ئاوڕی دایه‌وه‌ و سه‌یری قوتابییه‌كانی كرد، سه‌رزه‌نشتی په‌ترۆسی كرد: (له‌به‌رچاوم لاچۆ، ئه‌ی شه‌یتان! چونكه‌ بیر له‌ شته‌ خوداییه‌كان ناكه‌یته‌وه‌، به‌ڵكو شتی مرۆڤانه‌.)  </VERS>
      <VERS vnumber="34">
          ئینجا خه‌ڵكه‌كه‌ و قوتابییه‌كانی بانگ‌كرد و پێی فه‌رموون: (ئه‌گه‌ر یه‌كێك ویستی دوام بكه‌وێت، با نكۆڵی له‌ خۆی بكات و خاچه‌كه‌ی هه‌ڵبگرێت و دوام بكه‌وێت.</VERS>
      <VERS vnumber="35">چونكه‌ ئه‌وه‌ی بیه‌وێت خۆی ڕزگار بكات، ده‌یدۆڕێنێت، به‌ڵام ئه‌وه‌ی له‌ پێناوی من و ئینجیل خۆی بدۆڕێنێت، ڕزگاری ده‌كات.</VERS>
      <VERS vnumber="36">چونكه‌ چی به‌كه‌ڵكی مرۆڤ دێت ئه‌گه‌ر هه‌موو جیهان بباته‌وه‌ و خۆی بدۆڕێنێت؟</VERS>
      <VERS vnumber="37">یان مرۆڤ بۆ كڕینه‌وه‌ی خۆی چی ده‌دات؟</VERS>
      <VERS vnumber="38">چونكه‌ ئه‌وه‌ی له‌لای ئه‌م نه‌وه‌ داوێنپیس و گوناهباره‌ شه‌رمی به‌ من و به‌ وته‌كانم بێت، كوڕی مرۆڤیش كاتێ به‌ شكۆی باوكی له‌گه‌ڵ فریشته‌ پیرۆزه‌كان‌دا دێته‌وه‌ شه‌رمی پێی ده‌بێت.)  </VERS>
    </CHAPTER>
    <CHAPTER cnumber="9">
      <VERS vnumber="1">
          ئینجا پێی فه‌رموون: (ڕاستیتان پێ ده‌ڵێم: هه‌ندێك له‌وانه‌ی لێره‌ ڕاوه‌ستاون، مردن ناچێژن تاكو شانشینی خودا ده‌بینن به‌ هێزه‌وه‌ هاتۆته‌وه‌.)  </VERS>
      <VERS vnumber="2">
          دوای شه‌ش ڕۆژ، عیسا په‌ترۆس و یاقوب و یۆحه‌نای له‌گه‌ڵ خۆی برد، به‌ ته‌نها بردنییه‌ سه‌ر چیایه‌كی به‌رز، له‌به‌رچاویان شێوه‌ی گۆڕا.</VERS>
      <VERS vnumber="3">جله‌كانی بووه‌ سپییه‌كی بریسكه‌دار، سپیكار له‌سه‌ر زه‌وی ناتوانێت ئاوا سپی بكات.</VERS>
      <VERS vnumber="4">ئینجا ئه‌لیاس و موسا بۆیان ده‌ركه‌وتن، له‌گه‌ڵ عیسادا كه‌وتنه‌ گفتوگۆ.  </VERS>
      <VERS vnumber="5">
          په‌ترۆسیش به‌ عیسای وت: (ڕابی، پێمان باشه‌ لێره‌ بین، با سێ كه‌پر هه‌ڵبده‌ین، یه‌كێك بۆ تۆ، یه‌كێك بۆ موسا، یه‌كێكیش بۆ ئه‌لیاس.)</VERS>
      <VERS vnumber="6">نه‌یده‌زانی چی ده‌ڵێت، چونكه‌ تۆقی‌بوون.</VERS>
      <VERS vnumber="7">هه‌ورێكیش هات و سێبه‌ری به‌سه‌ریان‌دا كرد، ده‌نگێك له‌ هه‌وره‌كه‌وه‌ هات: (ئه‌مه‌ كوڕی خۆشه‌ویستمه‌، گوێی لێ بگرن!)  </VERS>
      <VERS vnumber="8">
          كاتێ له‌ناكاو سه‌یری ده‌وروپشتیان كرد، له‌ عیسا زیاتر كه‌سیان له‌گه‌ڵ خۆیان نه‌بینی.  </VERS>
      <VERS vnumber="9">
          له‌ چیاكه‌ ده‌هاتنه‌ خواره‌وه‌، عیسا فه‌رمانی پێ‌دان ئه‌مه‌ی بینیتان به‌ كه‌سی مه‌ڵێن، تاكو كوڕی مرۆڤ له‌ناو مردووان هه‌ڵده‌ستێته‌وه‌.</VERS>
      <VERS vnumber="10">ئه‌وانیش بابه‌ته‌كه‌یان بۆ خۆیان هێشته‌وه‌ و گفتوگۆیان بوو: (هه‌ڵستانه‌وه‌ له‌نێو مردووان چییه‌؟)  </VERS>
      <VERS vnumber="11">
          پرسیاریان لێ‌كرد: (بۆچی مالمه‌كان ده‌ڵێن: "ده‌بێت یه‌كه‌م جار ئه‌لیاس بێت"؟)  </VERS>
      <VERS vnumber="12">
          پێی فه‌رموون: (ڕاسته‌، ئه‌لیاس دێت و هه‌موو شتێك ڕێك ده‌خاته‌وه‌. ئه‌ی چۆن ده‌رباره‌ی كوڕی مرۆڤ نووسراوه‌ كه‌ ده‌بێت زۆر ئازار بچێژێت و سووكایه‌تی پێ بكرێت؟</VERS>
      <VERS vnumber="13">به‌ڵام پێتان ده‌ڵێم، ئه‌لیاس هات و چییان ویست پێیان كرد، وه‌ك له‌باره‌ی نووسراوه‌.)  </VERS>
      <VERS vnumber="14">
          كاتێ گه‌یشتنه‌ لای قوتابییه‌كان، حه‌شاماتێكیان له‌ ده‌وروپشتی بینی و مالمه‌كانیش ده‌مه‌قاڵێیان له‌گه‌ڵ ده‌كردن.</VERS>
      <VERS vnumber="15">كه‌ هه‌موو خه‌ڵكه‌كه‌ عیسایان بینی یه‌كسه‌ر سه‌رسام بوون، ڕایانكرد و سڵاویان لێ‌كرد.  </VERS>
      <VERS vnumber="16">
          عیسا لێی پرسین: (له‌ باره‌ی چی ده‌مه‌قاڵێیان له‌گه‌ڵ ده‌كه‌ن؟)  </VERS>
      <VERS vnumber="17">
          یه‌كێك له‌ خه‌ڵكه‌كه‌ وه‌ڵامی دایه‌وه‌: (مامۆستا، كوڕه‌كه‌م هێناوه‌ته‌ لات، ڕۆحێكی لاڵی هه‌یه‌.</VERS>
      <VERS vnumber="18">له‌كوێ بیگرێت، به‌ زه‌وی داده‌دات، ده‌می كه‌ف ده‌كات و ددانه‌كانی جیڕده‌كاته‌وه‌ و ڕه‌ق ده‌بێت. داوام له‌ قوتابییه‌كانت كرد ده‌ری بكه‌ن، به‌ڵام نه‌یانتوانی.)  </VERS>
      <VERS vnumber="19">
          عیسا وه‌ڵامی دانه‌وه‌: (ئه‌ی نه‌وه‌ی بێ‌باوه‌ڕ، تا كه‌ی له‌گه‌ڵتان بم؟ تا كه‌ی به‌رگه‌تان بگرم؟ منداڵه‌كه‌ بهێننه‌ لام.)  </VERS>
      <VERS vnumber="20">
          ئه‌وانیش هێنایانه‌ لای. كه‌ ڕۆحه‌كه‌ عیسای بینی، یه‌كسه‌ر منداڵه‌كه خووی گرت و كه‌وته‌ سه‌ر زه‌وی، ده‌گه‌وزی و كه‌ف له‌ ده‌میه‌وه‌ ده‌هات.  </VERS>
      <VERS vnumber="21">
          عیسا له‌ باوكی منداڵه‌كه‌ی پرسی: (له‌ كه‌یه‌وه‌ وای لێ‌هاتووه‌؟)  وتی: (له‌ منداڵییه‌وه‌.</VERS>
      <VERS vnumber="22">زۆر جاریش خستوویه‌تییه‌ ناو ئاگر و ناو ئاوه‌وه‌ تاكو له‌ناوی ببات. ئه‌گه‌ر ده‌توانیت شتێك بكه‌یت، دڵت پێمان بسووتێ و یارمه‌تیمان بده‌.)  </VERS>
      <VERS vnumber="23">
          عیسا پێی فه‌رموو: ("ئه‌گه‌ر ده‌توانیت"؟ ئه‌وه‌ی باوه‌ڕ بهێنێت هه‌موو شتێكی بۆ ده‌بێت.)  </VERS>
      <VERS vnumber="24">
          یه‌كسه‌ر باوكی منداڵه‌كه‌ هاواری كرد: (باوه‌ڕم هه‌یه‌، یارمه‌تی بێ‌باوه‌ڕیم بده‌!)  </VERS>
      <VERS vnumber="25">
          عیسا كه‌ بینی خه‌ڵكه‌كه‌ ڕاكه‌ڕاكه‌یانه‌، له‌ ڕۆحه‌ پیسه‌كه‌ی ڕاخوڕی: (ئه‌ی ڕۆحی كه‌ڕولاڵ، فه‌رمانت پێ ده‌كه‌م، لێی وه‌ره‌ ده‌ره‌وه‌ و نه‌چیته‌وه‌ ناوی!)  </VERS>
      <VERS vnumber="26">
          جا هاواری كرد و به‌ توندی خووگرتی كرد و ده‌رچوو. كوڕه‌ وه‌ك مردووی لێ هات، ته‌نانه‌ت زۆر كه‌س وتیان: (مرد.)</VERS>
      <VERS vnumber="27">به‌ڵام عیسا ده‌ستی گرت و هه‌ڵیستانده‌وه‌، ئه‌ویش ڕاوه‌ستا.  </VERS>
      <VERS vnumber="28">
          عیسا چۆوه‌ ماڵ، قوتابییه‌كانی به‌ ته‌نها لێیان پرسی: (بۆچی ئێمه‌ نه‌مانتوانی ده‌ری بكه‌ین؟)  </VERS>
      <VERS vnumber="29">
          پێی فه‌رموون: (ئه‌م جۆره‌ به‌ نوێژ نه‌بێت ده‌رناكرێت.)  </VERS>
      <VERS vnumber="30">
          له‌وێ ڕۆیشتن و به‌ جه‌لیل‌دا تێپه‌ڕین، عیساش نه‌یویست كه‌س بزانێت،</VERS>
      <VERS vnumber="31">چونكه‌ قوتابییه‌كانی فێرده‌كرد و پێی ده‌فه‌رموون: (كوڕی مرۆڤ ده‌درێته‌ ده‌ست خه‌ڵك و ده‌یكوژن، دوای كوشتنی به‌ سێ ڕۆژ هه‌ڵده‌ستێته‌وه‌).</VERS>
      <VERS vnumber="32">به‌ڵام ئه‌وان له‌ قسه‌كه‌ تێ‌نه‌گه‌یشتن و ترسان لێی بپرسن.  </VERS>
      <VERS vnumber="33">
          ئینجا هاتنه‌ كه‌فه‌رناحوم. كه‌ گه‌یشته‌ ماڵه‌وه‌، لێی پرسین: (له‌ ڕێگا گفتوگۆی چیتان ده‌كرد؟)</VERS>
      <VERS vnumber="34">به‌ڵام ئه‌وان بێ‌ده‌نگ بوون، چونكه‌ له‌ ڕێگا مشتومڕیان له‌گه‌ڵ یه‌كتر كرد كه‌ كامیان پایه‌ به‌رزتره‌.  </VERS>
      <VERS vnumber="35">
          عیسا دانیشت و دوازده‌كه‌ی بانگ‌كرد و پێی فه‌رموون: (ئه‌گه‌ر یه‌كێك ویستی یه‌كه‌م بێت، با له‌دوای هه‌مووان و خزمه‌تكاری هه‌مووان بێت.)  </VERS>
      <VERS vnumber="36">
          ئینجا منداڵێكی هێنا و له‌ناوه‌ڕاستیان‌دا ڕایگرت، گرتییه‌ باوه‌شی و پێی فه‌رموون:</VERS>
      <VERS vnumber="37">(ئه‌وه‌ی به‌ ناوی منه‌وه‌ پێشوازی له‌ یه‌كێك له‌م منداڵانه‌ بكات، پێشوازی له‌ من ده‌كات، ئه‌وه‌ی پێشوازیم لێ بكات، پێشوازی له‌ من ناكات، به‌ڵكو له‌وه‌ی ناردوومی.)  </VERS>
      <VERS vnumber="38">
          یۆحه‌نا پێی‌ووت: (مامۆستا، یه‌كێكمان بینی به‌ ناوی تۆوه‌ ڕۆحی‌پیسی ده‌رده‌كرد، ئێمه‌ش ڕێمان لێ گرت، چونكه‌ دوامان ناكه‌وێت.)  </VERS>
      <VERS vnumber="39">
          عیسا فه‌رمووی: (ڕێی لێ مه‌گرن. كه‌س نییه‌ به‌ ناوی منه‌وه‌ په‌رجو بكات و بتوانێت له‌دوای ماوه‌یه‌كی كورت به‌ خراپه‌ باسم بكات.</VERS>
      <VERS vnumber="40">چونكه‌ ئه‌وه‌ی دژمان نییه‌ له‌گه‌ڵمانه‌.</VERS>
      <VERS vnumber="41">ئه‌وه‌ی به‌ ناوی منه‌وه‌ جامێك ئاوی پێ‌دان، له‌به‌ر ئه‌وه‌ی هی مه‌سیحن، ڕاستیتان پێ ده‌ڵێم پاداشتی ون نابێت.  </VERS>
      <VERS vnumber="42">
          ئه‌وه‌ی ساتمه‌ به‌ یه‌كێك له‌م بچووكانه‌ بكات كه‌ باوه‌ڕیان به‌ من هه‌یه‌، بۆی باشتره‌ به‌رداشێك به‌ ملیه‌وه‌ هه‌ڵبواسرێت و فڕێبدرێته‌ ده‌ریاوه‌.</VERS>
      <VERS vnumber="43">ئه‌گه‌ر ده‌ستت بووه‌ كۆسپ بۆت، بیبڕه‌وه‌. باشتره‌ بۆت به‌ یه‌ك ده‌سته‌وه‌ بچیته‌ ناو ژیانه‌وه‌ له‌وه‌ی دوو ده‌ستت هه‌بێت و بچیته‌ دۆزه‌خ، ناو ئاگرێك كه‌ كوژانه‌وه‌ی بۆ نییه‌.</VERS>
      <VERS vnumber="44">[له‌وێ كرمه‌كانیان نامرێت و ئاگره‌كه‌ ناكوژێته‌وه‌.]</VERS>
      <VERS vnumber="45">ئه‌گه‌ر پێت بووه‌ كۆسپ بۆت، بیبڕه‌وه‌. باشتره‌ بۆت به‌ یه‌ك پێیه‌وه‌ بچیته‌ ناو ژیانه‌وه‌ له‌وه‌ی دوو پێت هه‌بێت و فڕێبدرێیته‌ ناو دۆزه‌خ.</VERS>
      <VERS vnumber="46">[له‌وێ كرمه‌كانیان نامرێت و ئاگره‌كه‌ ناكوژێته‌وه‌.]</VERS>
      <VERS vnumber="47">ئه‌گه‌ر چاوت بووه‌ كۆسپ بۆت، ده‌ری بهێنه‌. باشتره‌ بۆت به‌ یه‌ك چاو بچیته‌ ناو شانشینی خوداوه‌ له‌وه‌ی دوو چاوت هه‌بێت و فڕێبدرێیته‌ ناو دۆزه‌خ.</VERS>
      <VERS vnumber="48">{له‌وێ كرمه‌كانیان نامرێت وئاگره‌كه‌ ناكوژێته‌وه‌.}</VERS>
      <VERS vnumber="49">چونكه‌ هه‌موو به‌ ئاگر سوێر ده‌كرێن.  </VERS>
      <VERS vnumber="50">
          خوێ باشه‌، به‌ڵام ئه‌گه‌ر خوێ سوێرییه‌كه‌ی نه‌ما، به‌ چی سوێری ده‌كه‌نه‌وه‌؟ با خوێتان تێدابێت و له‌گه‌ڵ یه‌كتری له‌ ئاشتی‌دا بن.)  </VERS>
    </CHAPTER>
    <CHAPTER cnumber="10">
      <VERS vnumber="1">
          ئینجا عیسا ئه‌وێی به‌جێ‌هێشت و هاته‌ هه‌رێمی یه‌هودیا و ئه‌وبه‌ری ئوردون. دیسان خه‌ڵك لێی كۆبوونه‌وه‌، وه‌ك نه‌ریتی خۆی فێری ده‌كردن.  </VERS>
      <VERS vnumber="2">
          هه‌ندێك فه‌ریسی هاتن و بۆ تاقیكردنه‌وه‌ پرسیاریان لێی كرد: (ئایا دروسته‌ مێرد ژنه‌كه‌ی ته‌ڵاق بدات؟)  </VERS>
      <VERS vnumber="3">
          وه‌ڵامی دایه‌وه‌: (موسا فه‌رمانی چی پێ كردوون؟)  </VERS>
      <VERS vnumber="4">
          وتیان: (موسا ڕێی داوه‌ ته‌ڵاقنامه‌ بنووسرێت و ته‌ڵاق بكه‌وێت.)  </VERS>
      <VERS vnumber="5">
          به‌ڵام عیسا پێی فه‌رموون: (له‌به‌ر دڵڕه‌قیتان ئه‌م ڕاسپارده‌یه‌ی بۆ نووسین.</VERS>
      <VERS vnumber="6">به‌ڵام له‌ سه‌ره‌تای به‌دیهێنانه‌وه‌، خودا {به‌ نێر و مێ به‌دیهێنان.}</VERS>
      <VERS vnumber="7">{بۆیه‌ پیاو دایك و باوكی به‌جێ‌ده‌هێڵێت و به‌ ژنه‌كه‌یه‌وه‌ ده‌نووسێت،</VERS>
      <VERS vnumber="8">ئیتر هه‌ردووكیان ده‌بنه‌ یه‌ك جه‌سته‌.} له‌به‌ر ئه‌وه‌ دوو نین، به‌ڵكو یه‌ك جه‌سته‌ن.</VERS>
      <VERS vnumber="9">بۆیه‌ ئه‌وه‌ی خودا به‌ یه‌كتری گه‌یاندووه‌، مرۆڤ جیای ناكاته‌وه‌.)  </VERS>
      <VERS vnumber="10">
          له‌ ماڵه‌وه‌ش، قوتابییه‌كان دیسان له‌م باره‌یه‌وه‌ لێیان پرسی.</VERS>
      <VERS vnumber="11">پێی فه‌رموون: (ئه‌وه‌ی ژنه‌كه‌ی ته‌ڵاق بدات و یه‌كێكی دیكه‌ بهێنێت، ئه‌وا داوێنپیسی به‌رامبه‌ری ده‌كات.</VERS>
      <VERS vnumber="12">ئه‌گه‌ر ژن مێرده‌كه‌ی ته‌ڵاق بدات و مێرد به‌ یه‌كێكی دیكه‌ بكات، ئه‌وا داوێنپیسی به‌رامبه‌ری ده‌كات.)  </VERS>
      <VERS vnumber="13">
          منداڵیان بۆ لای عیسا هێنا تاكو ده‌ستیان لێ بدات. به‌ڵام قوتابییه‌كان لێیان ڕاخوڕین.</VERS>
      <VERS vnumber="14">كه‌ عیسا ئه‌مه‌ی بینی، تووڕه‌ بوو، پێی فه‌رموون: (لێگه‌ڕێن منداڵان بێنه‌ لام، ڕێیان لێ مه‌گرن، چونكه‌ شانشینی خودا هی وه‌ك ئه‌مانه‌یه‌.</VERS>
      <VERS vnumber="15">ڕاستیتان پێ ده‌ڵێم: ئه‌وه‌ی وه‌ك منداڵێك شانشینی خودا په‌سه‌ند نه‌كات، هه‌رگیز ناچێته‌ ناویه‌وه‌.)</VERS>
      <VERS vnumber="16">منداڵه‌كانیشی له‌ باوه‌ش كرد، ده‌ستی له‌سه‌ر دانان و به‌ره‌كه‌تی پێ‌دان.  </VERS>
      <VERS vnumber="17">
          كاتێ عیسا ده‌رده‌چوو به‌ڕێوه‌ بوو، پیاوێك به‌ره‌و ئه‌و ڕایكرد، كڕنۆشی بۆ برد و لێی پرسی: (مامۆستای باش، چی بكه‌م تاكو ژیانی تاهه‌تایی به‌ میرات بگرم؟)  </VERS>
      <VERS vnumber="18">
          عیسا پێی فه‌رموو: (بۆچی به‌ باش ناوم ده‌به‌یت؟ بێجگه‌ له‌ خودا كه‌س باش نییه‌.</VERS>
      <VERS vnumber="19">ڕاسپارده‌كان ده‌زانیت: {مه‌كوژه‌}، {داوێنپیسی مه‌كه‌}، {مه‌دزه‌}، {شایه‌تی درۆ مه‌ده‌}، قۆڵبڕی مه‌كه‌، {ڕێزی دایك و باوكت بگره‌.})  </VERS>
      <VERS vnumber="20">
          ئه‌ویش پێی‌ووت: (مامۆستا، له‌ مێردمنداڵییه‌وه‌ هه‌موو ئه‌مانه‌م پاراستووه‌.)  </VERS>
      <VERS vnumber="21">
          عیسا سه‌یری كرد و خۆشی ویست، پێی فه‌رموو: (شتێكت كه‌مه‌، بڕۆ چیت هه‌یه‌ هه‌مووی بفرۆشه‌ و بیده‌ هه‌ژاران، به‌مه‌ گه‌نجینه‌یه‌كت له‌ ئاسمان‌دا ده‌بێت، ئینجا وه‌ره‌ دوام بكه‌وه‌.)  </VERS>
      <VERS vnumber="22">
          به‌م قسه‌یه‌ دڵی خورپه‌ی كرد، به‌ دڵته‌نگییه‌وه‌ ڕۆیشت، چونكه‌ سامانێكی زۆری هه‌بوو.  </VERS>
      <VERS vnumber="23">
          عیسا سه‌یری ده‌وروپشتی كرد و به‌ قوتابییه‌كانی فه‌رموو: (چوونه‌ ناوه‌وه‌ی شانشینی خودا بۆ ده‌وڵه‌مه‌ند چه‌ند سه‌خته‌!)  </VERS>
      <VERS vnumber="24">
          قوتابییه‌كان له‌ قسه‌كانی سه‌رسام بوون، به‌ڵام عیسا دیسان پێی فه‌رموون: (كوڕینه‌، چوونه‌ناو شانشینی خودا چه‌ند سه‌خته‌!</VERS>
      <VERS vnumber="25">وشترێك له‌ كونی ده‌رزییه‌ك ئاوابكرێت ئاسانتره‌ له‌وه‌ی ده‌وڵه‌مه‌ندێك بچێته‌ ناو شانشینی خودا.)  </VERS>
      <VERS vnumber="26">
          جا زیاتر سه‌رسام بوون و به‌ یه‌كتریان وت: (كه‌واته‌ كێ ده‌توانێت ڕزگاری بێت؟)  </VERS>
      <VERS vnumber="27">
          عیساش سه‌یری كردن، فه‌رمووی: (له‌لای مرۆڤ مه‌حاڵه‌، به‌ڵام له‌لای خودا نا، چونكه‌ له‌لای خودا هه‌موو شتێك ده‌بێت.)  </VERS>
      <VERS vnumber="28">
          په‌ترۆس ده‌ستی پێ‌كرد و وتی: (ئه‌وه‌تا ئێمه‌ وازمان له‌ هه‌موو شتێك هێناوه‌ و دوات كه‌وتووین.)  </VERS>
      <VERS vnumber="29">
          عیسا فه‌رمووی: (ڕاستیتان پێ ده‌ڵێم: كه‌س نییه‌ ماڵ یان برا یان خوشك یان دایك یان باوك یان منداڵ یان كێڵگه‌ی له‌ پێناوی من و له‌ پێناوی ئینجیل به‌جێ‌هێشتبێت،</VERS>
      <VERS vnumber="30">ئێستا له‌م ڕۆژگاره‌ سه‌د ئه‌وه‌نده‌ وه‌رنه‌گرێته‌وه‌ له‌ ماڵ و برا و خوشك و دایك و منداڵ و كێڵگه‌ له‌گه‌ڵ چه‌وسانه‌وه‌، له‌ ڕۆژگاری داهاتووش ژیانی تاهه‌تایی.</VERS>
      <VERS vnumber="31">به‌ڵام زۆر له‌ یه‌كه‌مینه‌كان ده‌بنه‌ دواهه‌مین، دواهه‌مینیش یه‌كه‌مین.)  </VERS>
      <VERS vnumber="32">
          به‌ ڕێگاوه‌ بۆ ئۆرشه‌لیم سه‌رده‌كه‌وتن، عیسا پێشیان كه‌وتبوو، قوتابییه‌كانیش سه‌رسام ببوون، ئه‌وانه‌ی دوای ده‌كه‌وتن ده‌ترسان. دیسان دوازده‌كه‌ی دابڕی و ده‌ستی پێ‌كرد پێیان بفه‌رمووێ كه‌وا چی به‌سه‌ردێت:</VERS>
      <VERS vnumber="33">(ئه‌وا بۆ ئۆرشه‌لیم سه‌رده‌كه‌وین، كوڕی مرۆڤ ده‌درێته‌ ده‌ست كاهینانی باڵا و مالمه‌كان، بڕیاری مردنی ده‌ده‌ن، ده‌یده‌نه‌ ده‌ست نه‌ته‌وه‌كان،</VERS>
      <VERS vnumber="34">گاڵته‌ی پێ ده‌كه‌ن و تفی لێ‌ده‌كه‌ن و به‌ قامچی لێی ده‌ده‌ن و ده‌یكوژن. له‌ ڕۆژی سێیه‌میش هه‌ڵده‌ستێته‌وه‌.)  </VERS>
      <VERS vnumber="35">
          یاقوب و یۆحه‌نای كوڕه‌كانی زه‌بدی هاتنه‌ لای و پێیان وت: (مامۆستا، ده‌مانه‌وێت هه‌رچی داوای ده‌كه‌ین بۆمان بكه‌یت.)  </VERS>
      <VERS vnumber="36">
          ئه‌ویش پێی فه‌رموون: (چیتان ده‌وێت بۆتان بكه‌م؟)  </VERS>
      <VERS vnumber="37">
          پێیان وت: (له‌ شكۆمه‌ندییه‌كه‌ت بمانده‌رێ یه‌كێكمان له‌لای ڕاستت و یه‌كێكمان له‌لای چه‌پت دانیشین.)  </VERS>
      <VERS vnumber="38">
          به‌ڵام عیسا پێی فه‌رموون: (نازانن داوای چی ده‌كه‌ن. ئایا ده‌توانن ئه‌و جامه‌ بخۆنه‌وه‌ كه‌ من ده‌یخۆمه‌وه‌، ئاوا باپتیزه‌ی ئازار بكرێن كه‌ من پێی‌دا ڕه‌ت ده‌بم؟)  </VERS>
      <VERS vnumber="39">
          پێیان وت: (ده‌توانین.) عیساش پێی فه‌رموون: (ئه‌و جامه‌ی من ده‌یخۆمه‌وه‌، ئێوه‌ش ده‌یخۆنه‌وه‌، به‌و شێوه‌یه‌ی من باپتیزه‌ی ئازار ده‌كرێم، ئێوه‌ش باپتیزه‌ ده‌كرێن.</VERS>
      <VERS vnumber="40">به‌ڵام دانیشتن له‌لای ڕاست و چه‌پمه‌وه‌ بۆم نییه‌ بیده‌م، ته‌نها بۆ ئه‌وانه‌یه‌ كه‌ بۆیان دانراوه‌.)  </VERS>
      <VERS vnumber="41">
          كاتێ ده‌ قوتابییه‌كه‌ بیستیان، ده‌ستیان به‌ تووڕه‌ بوون كرد له‌ یاقوب و یۆحه‌نا.</VERS>
      <VERS vnumber="42">عیساش بانگی كردن و پێی فه‌رموون: (ده‌زانن ئه‌وانه‌ی به‌ سه‌رۆك نه‌ته‌وه‌ داده‌نرێن ئاغایه‌تی ده‌كه‌ن و گه‌وره‌كانیان ده‌سه‌ڵاتیان به‌سه‌ریان‌دا جێبه‌جێ ده‌كه‌ن.</VERS>
      <VERS vnumber="43">به‌ڵام له‌نێو ئێوه‌ ئاوا نابێت، ئه‌وه‌ی ده‌یه‌وێت له‌نێوتان‌دا پایه‌ی به‌رز بێت، با ببێته‌ خزمه‌تكارتان.</VERS>
      <VERS vnumber="44">ئه‌وه‌ش كه‌ ده‌یه‌وێت له‌نێوتان‌دا ببێته‌ یه‌كه‌م، با ببێته‌ به‌نده‌ی هه‌مووتان.</VERS>
      <VERS vnumber="45">چونكه‌ كوڕی مرۆڤیش نه‌هاتووه‌ تاكو خزمه‌ت بكرێت، به‌ڵكو خزمه‌ت بكات و له‌ پێناوی زۆران ژیانی خۆی به‌خت بكات.)  </VERS>
      <VERS vnumber="46">
          گه‌یشتنه‌ ئه‌ریحا. كاتێ له‌ ئه‌ریحا ده‌رده‌چوو، له‌گه‌ڵ قوتابییه‌كانی و حه‌شاماتێك، سواڵكه‌رێكی نابینا، (بارتیماوس) به‌ واتای كوڕی تیماوس، له‌سه‌ر ڕێگا دانیشتبوو.</VERS>
      <VERS vnumber="47">بیستی ئه‌وه‌ عیسای ناسیره‌ییه‌، هاواری كرد: (عیسای كوڕی داود، به‌زه‌ییت پێم‌دا بێته‌وه‌!)  </VERS>
      <VERS vnumber="48">
          زۆر كه‌س لێیان ڕاخوڕی تاكو بێ‌ده‌نگ بێت. به‌ڵام زۆر به‌رزتر هاواری ده‌كرد: (كوڕی داود، به‌زه‌ییت پێم‌دا بێته‌وه‌!)  </VERS>
      <VERS vnumber="49">
          عیسا ڕاوه‌ستا، فه‌رمووی: (بانگی بكه‌ن.) ئه‌وانیش نابیناكه‌یان بانگ‌كرد و پێیان وت: (وره‌ت به‌رز بێت! هه‌سته‌، بانگت ده‌كات.)</VERS>
      <VERS vnumber="50">ئیتر كه‌وایه‌كه‌ی فڕێدا و ڕاپه‌ڕی، هاته‌ لای عیسا.  </VERS>
      <VERS vnumber="51">
          عیسا لێی پرسی: (چیت ده‌وێ بۆت بكه‌م؟) نابیناكه‌ پێی‌ووت: (ڕابی، با ببینم.)  </VERS>
      <VERS vnumber="52">
          عیساش پێی فه‌رموو: (بڕۆ! باوه‌ڕت چاكی‌كردیته‌وه‌.) یه‌كسه‌ر بینییه‌وه‌ و به‌ ڕێگادا دوای كه‌وت.  </VERS>
    </CHAPTER>
    <CHAPTER cnumber="11">
      <VERS vnumber="1">
          كاتێ له‌ ئۆرشه‌لیم نزیك بوونه‌وه‌، له‌ بێت‌فاجی و بێت‌عه‌نیا له‌لای كێوی زه‌یتوون، عیسا دووان له‌ قوتابییه‌كانی نارد،</VERS>
      <VERS vnumber="2">پێی فه‌رموون: (بڕۆنه‌ ئه‌و گونده‌ی به‌رامبه‌رتان، كاتێ ده‌چنه‌ ناوی، ده‌بینن جاشكێك به‌ستراوه‌ته‌وه‌ تا ئێستا كه‌س سواری نه‌بووه‌، بیكه‌نه‌وه‌ و بیهێنن.</VERS>
      <VERS vnumber="3">ئه‌گه‌ر یه‌كێك پێی‌ووتن: "بۆ ئه‌مه‌ ده‌كه‌ن؟" بڵێن: "گه‌وره‌مان پێویستی پێیه‌تی، ئینجا یه‌كسه‌ر بۆ ئێره‌ی ده‌نێرێت.")  </VERS>
      <VERS vnumber="4">
          چوون و له‌ شه‌قامه‌كه‌ بینییان جاشكێك له‌ ده‌رگای ده‌ره‌وه‌ به‌ستراوه‌ته‌وه‌، ئه‌وانیش كردیانه‌وه‌.</VERS>
      <VERS vnumber="5">هه‌ندێ كه‌س له‌وێ ڕاوه‌ستابوون، پێیان وتن: (چی ده‌كه‌ن، جاشكه‌كه‌ ده‌كه‌نه‌وه‌؟)</VERS>
      <VERS vnumber="6">وه‌ك عیسا پێی فه‌رمووبوون وه‌ڵامیان دایه‌وه‌، ئیتر ڕێگایان دان.</VERS>
      <VERS vnumber="7">جاشكه‌كه‌یان بۆ عیسا هێنا و كه‌وایه‌كانیان خسته‌ سه‌ری، ئه‌ویش سواری بوو.</VERS>
      <VERS vnumber="8">زۆریش كه‌وایه‌كانیان له‌سه‌ر ڕێگاكه‌ ڕاخست، هه‌ندێكیش له‌ باخه‌كان لقه‌داریان بڕی‌بۆوه‌.</VERS>
      <VERS vnumber="9">ئه‌وانه‌ی پێشیه‌وه‌ و ئه‌وانه‌ش كه‌ له‌دوایه‌وه‌ ده‌ڕۆیشتن، هاواریان ده‌كرد:  {هۆسانا! ستایشكراوه‌ ئه‌وه‌ی به‌ ناوی خوداوه‌نده‌وه‌ دێت!}(</VERS>
      <VERS vnumber="10">ستایشكراوه‌ شانشینی داودی باوكمان كه‌ دێت!  هۆسانا له‌ به‌رزایی!) </VERS>
      <VERS vnumber="11">
          عیسا چووه‌ ناو ئۆرشه‌لیم بۆ ناو په‌رستگا، ته‌ماشای هه‌موو شتێكی ده‌وروبه‌ری كرد، كاته‌كه‌ دره‌نگ داهات و له‌گه‌ڵ دوازده‌كه‌ بۆ بێت‌عه‌نیا ده‌رچوون.  </VERS>
      <VERS vnumber="12">
          بۆ به‌یانی كه‌ له‌ بێت‌عه‌نیا ده‌رچوون، عیسا برسی بوو.</VERS>
      <VERS vnumber="13">له‌ دووره‌وه‌ دارهه‌نجیرێكی بینی گه‌ڵای كردبوو، ڕووی تێكرد تاكو شتێكی پێوه‌ ببینێت. گه‌یشته‌ لای و له‌ گه‌ڵا زیاتر هیچی پێوه‌ نه‌بینی، چونكه‌ وه‌رزی هه‌نجیر نه‌بوو.</VERS>
      <VERS vnumber="14">ئینجا پێی فه‌رموو: (ئیتر هه‌رگیز كه‌س له‌ به‌رت ناخوات.) قوتابییه‌كانیشی گوێیان لێ‌بوو.  </VERS>
      <VERS vnumber="15">
          هاتنه‌ ئۆرشه‌لیم و عیسا چووه‌ ناو په‌رستگاكه‌، هه‌موو ئه‌وانه‌ی ده‌ركرد كه‌ كڕین و فرۆشتنیان له‌ په‌رستگادا ده‌كرد، مێزی پاره‌گۆڕه‌وان و كورسی كۆترفرۆشانی وه‌رگێڕا.</VERS>
      <VERS vnumber="16">نه‌یده‌هێشت كه‌س به‌ شتومه‌كه‌وه‌ به‌ ناو په‌رستگادا تێپه‌ڕێت.</VERS>
      <VERS vnumber="17">فێری ده‌كردن و ده‌یفه‌رموو: (ئایا نه‌نووسراوه‌:  {ماڵه‌كه‌م به‌ ماڵی نوێژ ناوده‌بردرێت بۆ هه‌موو گه‌لان}؟  به‌ڵام ئێوه‌ كردووتانه‌ به‌ {ئه‌شكه‌وتی دزان!})  </VERS>
      <VERS vnumber="18">
          كاهینانی باڵا و مالمه‌كان گوێیان لێ‌بوو، بیریان ده‌كرده‌وه‌ چۆن له‌ناوی ببه‌ن، چونكه‌ لێی ده‌ترسان له‌به‌ر ئه‌وه‌ی هه‌موو خه‌ڵكه‌كه‌ له‌ فێركردنه‌كانی سه‌رسام ببوون.  </VERS>
      <VERS vnumber="19">
          كاتێ ئێواره‌ داهات، عیسا و قوتابییه‌كانی چوونه‌ ده‌ره‌وه‌ی شار.  </VERS>
      <VERS vnumber="20">
          به‌یانی به‌وێدا تێده‌په‌ڕین، دارهه‌نجیره‌كه‌یان بینی له‌ ڕه‌گه‌وه‌ وشك بووه‌.</VERS>
      <VERS vnumber="21">په‌ترۆس بیری كه‌وته‌وه‌ و وتی: (ڕابی، سه‌یر بكه‌ دارهه‌نجیره‌كه‌ی نه‌فره‌تت لێ‌كرد، وشك بووه‌!)  </VERS>
      <VERS vnumber="22">
          عیسا وه‌ڵامی دایه‌وه‌: (باوه‌ڕتان به‌ خودا هه‌بێت.</VERS>
      <VERS vnumber="23">ڕاستیتان پێ ده‌ڵێم: ئه‌وه‌ی به‌م كێوه‌ بڵێت "هه‌ڵكه‌ندرێ و بكه‌وه‌ ناو ده‌ریاوه‌"، له‌ دڵ‌دا گومان نه‌كات، به‌ڵكو باوه‌ڕ بكات ئه‌وه‌ی ده‌یڵێت ده‌بێت، ئه‌وا بۆی ده‌بێت.</VERS>
      <VERS vnumber="24">بۆیه‌ پێتان ده‌ڵێم: هه‌موو ئه‌وه‌ی داوای ده‌كه‌ن و نوێژی بۆ ده‌كه‌ن، باوه‌ڕ بكه‌ن كه‌ وه‌رتانگرتووه‌، بۆتان ده‌بێت.</VERS>
      <VERS vnumber="25">كاتێ ده‌وه‌ستن نوێژ بكه‌ن، ئه‌گه‌ر شتێكتان به‌سه‌ر یه‌كێكه‌وه‌ هه‌بێت لێی خۆشبن، تاكو باوكیشتان ئه‌وه‌ی كه‌ له‌ ئاسمانه‌ له‌ گوناهه‌كانتان خۆشبێت.</VERS>
      <VERS vnumber="26">[به‌ڵام ئه‌گه‌ر ئێوه‌ لێ خۆش نه‌بن، باوكی ئاسمانیشتان له‌ گوناهه‌كانتان خۆش نابێت.])  </VERS>
      <VERS vnumber="27">
          دیسان هاتنه‌وه‌ ئۆرشه‌لیم، عیسا له‌ په‌رستگا پیاسه‌ی ده‌كرد، كاهینانی باڵا و مالمه‌كان و پیران هاتنه‌ لای و</VERS>
      <VERS vnumber="28">پێیان وت: (ئه‌مانه‌ به‌ چ ده‌سه‌ڵاتێك ده‌كه‌یت؟ كێ ئه‌م ده‌سه‌ڵاته‌ی به‌ تۆ داوه‌ ئه‌م شتانه‌ بكه‌یت؟)  </VERS>
      <VERS vnumber="29">
          عیسا پێی فه‌رموون: (پرسیارێكتان لێ ده‌كه‌م، وه‌ڵامم بده‌نه‌وه‌، منیش پێتان ده‌ڵێم به‌ چ ده‌سه‌ڵاتێك ئه‌مانه‌ ده‌كه‌م:</VERS>
      <VERS vnumber="30">له‌ئاوهه‌ڵكێشانی یه‌حیا له‌ ئاسمانه‌وه‌ بوو یان له‌ مرۆڤه‌وه‌؟ وه‌ڵامم بده‌نه‌وه‌!)  </VERS>
      <VERS vnumber="31">
          له‌نێو خۆیان‌دا كه‌وتنه‌ ڕاوێژكردن، وتیان: (ئه‌گه‌ر بڵێین: "له‌ ئاسمانه‌وه‌ بوو"، ده‌ڵێت: "بۆچی باوه‌ڕتان پێی نه‌كرد؟"</VERS>
      <VERS vnumber="32">به‌ڵام ئه‌گه‌ر بڵێین: "له‌ مرۆڤه‌وه‌ بوو"...) - له‌ خه‌ڵك ده‌ترسان، چونكه‌ یه‌حیا له‌لای هه‌مووان به‌ ڕاستی به‌ پێغه‌مبه‌ر داده‌نرا.  </VERS>
      <VERS vnumber="33">
          ئینجا وه‌ڵامی عیسایان دایه‌وه‌: (نازانین.) عیساش پێی فه‌رموون: (منیش پێتان ناڵێم به‌ چ ده‌سه‌ڵاتێك ئه‌مانه‌ ده‌كه‌م.)  </VERS>
    </CHAPTER>
    <CHAPTER cnumber="12">
      <VERS vnumber="1">
          ده‌ستی پێ‌كرد به‌ نموونه‌ قسه‌یان بۆ بكات: (كابرایه‌ك ڕه‌زێكی چاند، ده‌وروپشته‌كه‌ی په‌رژین كرد، چاڵێكی ترێ گوشینی لێ‌دا و قولله‌یه‌كی بنیاد نا. به‌ ڕه‌زه‌وانانی سپارد و گه‌شتی كرد.</VERS>
      <VERS vnumber="2">له‌ وه‌رزی خۆی‌دا خزمه‌تكارێكی بۆ ڕه‌زه‌وانه‌كان نارد، تاكو به‌رهه‌می ڕه‌زه‌كه‌ له‌ ڕه‌زه‌وانه‌كان وه‌ربگرێت.</VERS>
      <VERS vnumber="3">به‌ڵام گرتییان و لێیان‌دا و به‌ ده‌ستی به‌تاڵ ناردییانه‌وه‌.</VERS>
      <VERS vnumber="4">دیسان خزمه‌تكارێكی دیكه‌ی بۆ ناردن، سه‌ری ئه‌میشیان شكاند و سووكایه‌تییان پێ كرد.</VERS>
      <VERS vnumber="5">یه‌كێكی دیكه‌شی نارد، كوشتییان. زۆری دیكه‌ش، له‌ هه‌ندێكیان دا و هه‌ندێكیان كوشت.  </VERS>
      <VERS vnumber="6">
          یه‌كێكی مابوو، كوڕه‌ خۆشه‌ویسته‌كه‌ی، له‌ كۆتایی‌دا ئه‌ویشی بۆ لایان نارد، وتی: (ڕێزی كوڕه‌كه‌م ده‌گرن.)  </VERS>
      <VERS vnumber="7">
          به‌ڵام ئه‌و ڕه‌زه‌وانانه‌ به‌ یه‌كتریان وت: "ئه‌وه‌تا میراتگر، با بیكوژین، تاكو ببینه‌ میراتگر."</VERS>
      <VERS vnumber="8">جا گرتییان و كوشتییان و فڕێیان‌دایه‌ ده‌ره‌وه‌ی ڕه‌زه‌كه‌.  </VERS>
      <VERS vnumber="9">
          خاوه‌نی ڕه‌زه‌كه‌ چی ده‌كات؟ دێت و ڕه‌زه‌وانه‌كان له‌ناوده‌بات و ڕه‌زه‌كه‌ ده‌داته‌ خه‌ڵكی دیكه‌.</VERS>
      <VERS vnumber="10">ئه‌م نووسراوه‌تان نه‌خوێندۆته‌وه‌:  {ئه‌و به‌رده‌ی وه‌ستاكان ڕه‌تیان كرده‌وه‌،بووه‌ به‌ردی قولینچك.</VERS>
      <VERS vnumber="11">ئه‌مه‌ له‌لایه‌ن خوداوه‌نده‌وه‌ بوو،له‌به‌رچاومان سه‌یره‌.}؟) </VERS>
      <VERS vnumber="12">
          ده‌یانویست بیگرن، چونكه‌ زانییان نموونه‌كه‌ی له‌سه‌ر ئه‌وان فه‌رموو، به‌ڵام له‌ خه‌ڵكه‌كه‌ ترسان، ئیتر وازیان لێ هێنا و ڕۆیشتن.  </VERS>
      <VERS vnumber="13">
          كاهینانی باڵا هه‌ندێك له‌ فه‌ریسییه‌كان و هێرۆدسییه‌كانیان نارده‌ لای عیسا، تاكو به‌ وشه‌یه‌كی تووشی بكه‌ن.</VERS>
      <VERS vnumber="14">هاتن و پێیان وت: (مامۆستا، ده‌زانین تۆ ڕاستگۆیت، گوێ به‌ كه‌س ناده‌یت، چونكه‌ ته‌ماشای ڕووی خه‌ڵك ناكه‌یت، به‌ڵكو به‌ ڕاستی ڕێگای خودا فێر ده‌كه‌یت. دروسته‌ سه‌رانه‌ بدرێته‌ قه‌یسه‌ر یان نا؟ بیده‌ین یان نا؟)  </VERS>
      <VERS vnumber="15">
          به‌ڵام عیسا به‌ دووڕوویی ئه‌وانی زانی و پێی فه‌رموون: (بۆچی تاقیم ده‌كه‌نه‌وه‌؟ دینارێكم بۆ بهێنن با بیبینم.)</VERS>
      <VERS vnumber="16">هێنایان و پێی فه‌رموون: (ئه‌م وێنه‌ و نووسینه‌ هی كێیه‌؟) پێیان وت: (قه‌یسه‌ر.)  </VERS>
      <VERS vnumber="17">
          عیساش پێی فه‌رموون: (هی قه‌یسه‌ر بده‌نه‌ قه‌یسه‌ر، هی خوداش بده‌نه‌ خودا.) جا لێی سه‌رسام بوون.  </VERS>
      <VERS vnumber="18">
          سه‌دوقییه‌كان - كه‌ ده‌ڵێن هه‌ڵستانه‌وه‌ نییه‌ - هاتنه‌ لای و پرسیاریان لێ‌كرد:</VERS>
      <VERS vnumber="19">(مامۆستا، موسا بۆی نووسیوین، ئه‌گه‌ر یه‌كێك براكه‌ی به‌ وجاخكوێری مرد و ژنه‌كه‌ی له‌ پاش خۆی به‌جێ‌هێشت، ئه‌وا براژنه‌كه‌ی ده‌خوازێته‌وه‌ و وه‌چه‌ بۆ براكه‌ی ده‌خاته‌وه‌.</VERS>
      <VERS vnumber="20">حه‌وت برا هه‌بوون، یه‌كه‌میان ژنی هێنا و به‌ وجاخكوێری مرد.</VERS>
      <VERS vnumber="21">دووه‌م خواستییه‌وه‌ و به‌ وجاخكوێری مرد، سێیه‌میش ئاوا.</VERS>
      <VERS vnumber="22">هه‌ر حه‌وته‌كه‌ وجاخكوێر بوون، له‌دوای هه‌موویان ژنه‌كه‌ش مرد.</VERS>
      <VERS vnumber="23">كاتێ له‌ هه‌ڵستانه‌وه‌دا هه‌ڵده‌ستنه‌وه‌، ژنه‌كه‌ بۆ كامیان ده‌بێت؟ چونكه‌ ژنی هه‌ر حه‌وتیان بووه‌.)  </VERS>
      <VERS vnumber="24">
          عیساش پێی فه‌رموون: (ئایا ئێوه‌ هه‌ڵه‌ نین، چونكه‌ نه‌ له‌ نووسراوه‌كان ده‌زانن و نه‌ هێزی خودا؟</VERS>
      <VERS vnumber="25">چونكه‌ كاتێ له‌ مردن هه‌ڵده‌ستێندرێنه‌وه‌، نه‌ ژن ده‌هێنن و نه‌ مێرد ده‌كه‌ن، به‌ڵكو له‌ ئاسمان وه‌ك فریشته‌ن.</VERS>
      <VERS vnumber="26">به‌ڵام ده‌رباره‌ی مردووان كه‌ هه‌ڵده‌ستنه‌وه‌، ئایا له‌ سیپاره‌ی موسادا نه‌تانخوێندۆته‌وه‌، چۆن له‌ ده‌وه‌نه‌كه‌دا خودا پێی فه‌رموو: {منم خودای ئیبراهیم و خودای ئیسحاق و خودای یاقوب}؟</VERS>
      <VERS vnumber="27">ئه‌و خودای مردووان نییه‌، به‌ڵكو هی زیندووانه‌. زۆر به‌ هه‌ڵه‌دا چوونه‌!)  </VERS>
      <VERS vnumber="28">
          یه‌كێك له‌ مالمه‌كان هات، گوێی لێیان بوو گفتوگۆیان ده‌كرد، بینی عیسا وه‌ڵامێكی باشی دانه‌وه‌، لێی پرسی: (چ ڕاسپارده‌یه‌ك یه‌كه‌می هه‌مووانه‌؟)  </VERS>
      <VERS vnumber="29">
          عیسا وه‌ڵامی دایه‌وه‌: (یه‌كه‌م: {گوێ‌بگره‌ ئیسرائیل، خودای په‌روه‌ردگارمان یه‌ك خوداوه‌ند‌ه‌،</VERS>
      <VERS vnumber="30">جا خودای په‌روه‌ردگاری خۆت به‌ هه‌موو دڵ و هه‌موو گیان و هه‌موو بیر و هه‌موو تواناته‌وه‌ خۆش‌بووێ.}</VERS>
      <VERS vnumber="31">دووه‌میش ئه‌مه‌یه‌، {نزیكه‌كه‌ت وه‌ك خۆت خۆش‌بووێ}، هیچ ڕاسپارده‌یه‌ك له‌م دوو ڕاسپارده‌یه‌ گرنگتر نییه‌.)  </VERS>
      <VERS vnumber="32">
          مالمه‌كه‌ش پێی فه‌رموو: (ڕاسته‌ مامۆستا، ڕاستت فه‌رموو كه‌ یه‌ك خودا هه‌یه‌ و بێجگه‌ له‌و خودای دیكه‌ نییه‌.</VERS>
      <VERS vnumber="33">خۆش‌ویستنی ئه‌ویش به‌ هه‌موو دڵ و به‌ هه‌موو تێگه‌یشتن و به‌ هه‌موو تواناوه‌، هه‌روه‌ها خۆش‌ویستنی نزیك وه‌ك خۆت، له‌ هه‌موو قوربانی سووتاندن و قوربانییه‌كان باشتره‌.)  </VERS>
      <VERS vnumber="34">
          عیسا بینی به‌ داناییه‌وه‌ وه‌ڵامی دایه‌وه‌، پێی فه‌رموو: (له‌ پاشایه‌تی خوداوه‌ دوور نیت.) ئیتر نه‌یان‌وێرا هیچی دیكه‌ی لێ بپرسن.  </VERS>
      <VERS vnumber="35">
          كاتێ عیسا له‌ په‌رستگا خه‌ڵكی فێر ده‌كرد فه‌رمووی: (مالم چۆن ده‌ڵێن: "مه‌سیح كوڕی داوده‌"؟</VERS>
      <VERS vnumber="36">داود خۆی به‌ ڕۆحی پیرۆزه‌وه‌ وتی:  {خوداوه‌ند به‌ خوداوه‌ندمی فه‌رموو:"له‌ ده‌سته‌ڕاستم دانیشه‌تاكو دوژمنانت بخه‌مه‌ ژێر پێت."}</VERS>
      <VERS vnumber="37">داود خۆی پێی ده‌ڵێ "خوداوه‌ند"، ئیتر چۆن ده‌بێته‌ كوڕی؟) </VERS>
      <VERS vnumber="38">
          له‌ فێركردنه‌كه‌ی‌دا ده‌یفه‌رموو: (ئاگاداری مالمه‌كان بن، حه‌زده‌كه‌ن به‌ جلی شۆڕ بگه‌ڕێن و پێیان خۆشه‌ له‌ بازاڕدا سڵاویان لێ بكرێت،</VERS>
      <VERS vnumber="39">له‌ كه‌نیشته‌كان ڕیزی پێشه‌وه‌ بگرن و له‌ ڕیزی سه‌ره‌وه‌ی میوانداری بن.</VERS>
      <VERS vnumber="40">ماڵی بێوه‌ژن ده‌خۆن و بۆ ده‌رخستن درێژه‌ به‌ نوێژه‌كانیان ده‌ده‌ن. ئه‌وانه‌ سه‌ختترین سزا وه‌رده‌گرن.)  </VERS>
      <VERS vnumber="41">
          عیسا به‌رامبه‌ر خه‌زێنه‌ دانیشت و سه‌یری كرد چۆن خه‌ڵكی مس ده‌خه‌نه‌ ناو خه‌زێنه‌كه‌وه‌، زۆر ده‌وڵه‌مه‌ند زۆریان داده‌نا.</VERS>
      <VERS vnumber="42">بێوه‌ژنێكی هه‌ژار هات و دوو فلسی دانا كه‌ نیو عانه‌یه‌.  </VERS>
      <VERS vnumber="43">
          قوتابییه‌كانی بانگ‌كرد و پێی فه‌رموون: (ڕاستیتان پێ ده‌ڵێم، ئه‌م بێوه‌ژنه‌ هه‌ژاره‌، له‌ هه‌موو ئه‌وانه‌ی ده‌خه‌نه‌ ناو خه‌زێنه‌كه‌ زیاتری دانا.</VERS>
      <VERS vnumber="44">چونكه‌ هه‌موو له‌ زیاده‌ی خۆیان دایان نا، به‌ڵام ئه‌مه‌ له‌ پێویستی خۆی، هه‌رچی هه‌یبوو، هه‌رچی پێی ده‌گوزه‌را داینا.)  </VERS>
    </CHAPTER>
    <CHAPTER cnumber="13">
      <VERS vnumber="1">
          كاتێ له‌ په‌رستگاكه‌ ده‌رده‌چوو، یه‌كێك له‌ قوتابییه‌كانی پێی‌ووت: (مامۆستا ته‌ماشا بكه‌! چ جۆره‌ به‌رد و چ جۆره‌ ته‌لارێكن!)  </VERS>
      <VERS vnumber="2">
          عیساش پێی فه‌رموو: (ئه‌م ته‌لاره‌ مه‌زنانه‌ ده‌بینیت؟ به‌ردی به‌سه‌ر به‌ردیه‌وه‌ نامێنێت كه‌ نه‌ڕوخێت.)  </VERS>
      <VERS vnumber="3">
          كاتێ عیسا له‌سه‌ر كێوی زه‌یتوون به‌رامبه‌ر په‌رستگاكه‌ دانیشتبوو، په‌ترۆس و یاقوب و یۆحه‌نا و ئه‌ندراوس به‌ ته‌نها لێیان پرسی:</VERS>
      <VERS vnumber="4">(پێمان بفه‌رموو كه‌ی ئه‌مانه‌ ده‌بێت؟ و نیشانه‌ چییه‌ كه‌ خه‌ریكه‌ هه‌موو ئه‌مانه‌ ته‌واو بن؟)  </VERS>
      <VERS vnumber="5">
          عیسا ده‌ستی پێ‌كرد پێیان بفه‌رمووێ: (ئاگاداربن، كه‌س چه‌واشه‌تان نه‌كات.</VERS>
      <VERS vnumber="6">زۆر كه‌س به‌ ناوی منه‌وه‌ دێن و ده‌ڵێن، "من ئه‌وم." زۆر كه‌س چه‌واشه‌ ده‌كه‌ن.</VERS>
      <VERS vnumber="7">كاتێ جه‌نگ و هه‌واڵی جه‌نگیش ده‌بیستن مه‌تۆقن. ده‌بێت ئه‌مه‌ ڕووبدات، به‌ڵام هێشتا كۆتایی نییه‌.</VERS>
      <VERS vnumber="8">نه‌ته‌وه‌ له‌ نه‌ته‌وه‌ ڕاست ده‌بێته‌وه‌ و شانشین له‌ شانشین، له‌ زۆر شوێن بوومه‌له‌رزه‌ ڕووده‌دات، هه‌روه‌ها برسیێتی، به‌ڵام ئه‌مه‌ ده‌ستپێكی ژانه‌كانه‌.  </VERS>
      <VERS vnumber="9">
          ئاگاداری خۆتان بن، چونكه‌ ده‌تانده‌نه‌ دادگا و كه‌نیشته‌كان، جا لێتان ده‌درێت و له‌به‌رده‌م حوكمڕان و پاشاكان له‌ پێناوی من ڕاده‌وه‌ستێنرێن، وه‌ك شایه‌تی بۆیان.</VERS>
      <VERS vnumber="10">هه‌روه‌ها ده‌بێ یه‌كه‌م جار ئینجیل به‌ هه‌موو نه‌ته‌وه‌كان ڕابگه‌یه‌ندرێت.</VERS>
      <VERS vnumber="11">كاتێكیش ده‌تانبه‌ن بۆ ئه‌وه‌ی به‌ده‌سته‌وه‌تان بده‌ن، پێش وه‌خت ناڕه‌حه‌ت مه‌بن به‌وه‌ی چی بڵێن، به‌ڵكو له‌و كاته‌دا چیتان ده‌درێتێ به‌وه‌ بدوێن، چونكه‌ ئێوه‌ نین ده‌دووێن، به‌ڵكو ڕۆحی پیرۆزه‌.  </VERS>
      <VERS vnumber="12">
          برا برای خۆی بۆ مردن به‌ گرتن ده‌دات، باوكیش منداڵی خۆی، منداڵان له‌ دایك و باوكیان هه‌ڵده‌گه‌ڕێنه‌وه‌ و ده‌یانكوژن.</VERS>
      <VERS vnumber="13">له‌به‌ر ناوی من هه‌مووان ڕقیان لێتان ده‌بێته‌وه‌، به‌ڵام ئه‌وه‌ی تاكو كۆتایی دانبه‌خۆداگر بێت، ڕزگاری ده‌بێت.  </VERS>
      <VERS vnumber="14">
          كاتێ {قێزه‌وه‌نی وێرانكار} ده‌بینن له‌و جێگایه‌ ڕاوه‌ستاوه‌ كه‌ نابێ لێی بێت، - با خوێنه‌ر تێبگات - ئینجا با ئه‌وانه‌ی له‌ یه‌هودیادانه‌ ڕابكه‌نه‌ چیاكان،</VERS>
      <VERS vnumber="15">ئه‌وه‌ی له‌ سه‌ربانه‌، با نه‌یه‌ته‌ خواره‌وه‌ و نه‌چێته‌ ژووره‌وه‌ تاكو شتێك له‌ ماڵه‌كه‌ی هه‌ڵگرێت،</VERS>
      <VERS vnumber="16">هه‌روه‌ها ئه‌وه‌ی له‌ كێڵگه‌یه‌ با نه‌گه‌ڕێته‌وه‌ تاكو جله‌كه‌ی ببات.</VERS>
      <VERS vnumber="17">له‌و ڕۆژانه‌دا قوڕ به‌سه‌ر دووگیان و شیرده‌ران!</VERS>
      <VERS vnumber="18">نوێژ بكه‌ن تاكو ئه‌وه‌ له‌ زستان‌دا نه‌بێت.</VERS>
      <VERS vnumber="19">چونكه‌ له‌و ڕۆژانه‌دا ته‌نگانه‌یه‌ك ڕووده‌دات، له‌ سه‌ره‌تای به‌دیهێنراوانه‌وه‌ كه‌ خودا به‌دیهێنان، تا ئێستا ئاوا نه‌بووه‌ و نابێت.</VERS>
      <VERS vnumber="20">ئه‌گه‌ر خوداوه‌ند ئه‌و ڕۆژانه‌ی كورت نه‌كردبایه‌وه‌، كه‌س ڕزگاری نه‌ده‌بوو. به‌ڵام له‌ پێناوی ئه‌و بژاردانه‌ی هه‌ڵیبژاردوون، ئه‌و ڕۆژانه‌ی كه‌م كردۆته‌وه‌.</VERS>
      <VERS vnumber="21">ئه‌گه‌ر ئه‌و كاته‌ یه‌كێك پێی‌ووتن: "ئه‌وه‌تا مه‌سیح لێره‌یه‌!" یان: "ئه‌وه‌تا له‌وێیه‌!" باوه‌ڕ مه‌كه‌ن.</VERS>
      <VERS vnumber="22">چونكه‌ چه‌ند مه‌سیحێكی درۆزن و پێغه‌مبه‌رانی درۆزن ده‌رده‌كه‌ون، نیشانه‌ و په‌رجو ده‌كه‌ن، تاكو ئه‌گه‌ر بكرێ ته‌نانه‌ت بژارده‌كانیش هه‌ڵبخه‌ڵه‌تێنن.</VERS>
      <VERS vnumber="23">به‌ڵام ئاگاداربن، ئه‌وا پێش وه‌خت هه‌موو شتێكم پێ وتن.  </VERS>
      <VERS vnumber="24">
          به‌ڵام له‌و ڕۆژانه‌دا، دوای ئه‌و ته‌نگانه‌یه‌،  {ڕۆژ تاریك ده‌بێت ومانگیش ڕووناكی خۆی نادات،</VERS>
      <VERS vnumber="25">ئه‌ستێره‌كان له‌ ئاسمان ده‌كه‌ون،هێزه‌كانی ئاسمان ده‌هه‌ژێت.} </VERS>
      <VERS vnumber="26">
          ئه‌وسا كوڕی مرۆڤ ده‌بینن به‌ هێزێكی گه‌وره‌ و شكۆوه‌ له‌ناو هه‌وره‌وه‌ دێت.</VERS>
      <VERS vnumber="27">ئینجا فریشته‌كان ده‌نێرێت و بژارده‌كانی له‌ چوار بایه‌كه‌ كۆده‌كاته‌وه‌، له‌م په‌ڕی زه‌وییه‌وه‌ تاكو ئه‌و په‌ڕی ئاسمان.  </VERS>
      <VERS vnumber="28">
          له‌ دارهه‌نجیره‌وه‌ په‌ند وه‌رگرن، كاتێ لقه‌كانی نه‌رم بوون و گه‌ڵایان كرد، ده‌زانن هاوین نزیكه‌.</VERS>
      <VERS vnumber="29">ئێوه‌ش، كاتێ ده‌بینن ئه‌مانه‌ ڕووده‌دات، بزانن كه‌ نزیكه‌ و له‌به‌رده‌رگایه‌.</VERS>
      <VERS vnumber="30">ڕاستیتان پێ ده‌ڵێم: ئه‌م نه‌وه‌یه‌ به‌سه‌ر ناچێت تاكو ئه‌مانه‌ هه‌مووی ده‌بێت.</VERS>
      <VERS vnumber="31">ئاسمان و زه‌وی به‌سه‌رده‌چن، به‌ڵام وشه‌كانم هه‌رگیز به‌سه‌رناچن.  </VERS>
      <VERS vnumber="32">
          سه‌باره‌ت به‌و ڕۆژ و كاته‌ كه‌س نایزانێت، نه‌ فریشته‌كان كه‌ له‌ ئاسمانن و نه‌ كوڕه‌كه‌، باوك نه‌بێت.</VERS>
      <VERS vnumber="33">كه‌واته‌ ئاگاداربن و ئێشك بگرن چونكه‌ نازانن كه‌ی ئه‌و كاته‌ دادێت.</VERS>
      <VERS vnumber="34">وه‌ك پیاوێكی گه‌شت‌كردوو، ماڵه‌كه‌ی به‌جێ‌هێشتووه‌ و ده‌سه‌ڵاتی داوه‌ته‌ كۆیله‌كانی، هه‌ریه‌كه‌ و به‌ ئیشی خۆی، ده‌رگاوانیشی ڕاسپاردووه‌ ئێشك بگرێت.  </VERS>
      <VERS vnumber="35">
          بۆیه‌ ئێشك بگرن، چونكه‌ نازانن كه‌ی گه‌وره‌ی ماڵ ده‌گه‌ڕێته‌وه‌، ئێواره‌ یان نیوه‌ی شه‌و، یان له‌گه‌ڵ بانگدانی كه‌ڵه‌شێر، یان به‌یانی.</VERS>
      <VERS vnumber="36">نه‌وه‌ك له‌ناكاو بگه‌ڕێته‌وه‌ و بتانبینێت خه‌وتوون.</VERS>
      <VERS vnumber="37">جا ئه‌وه‌ی به‌ ئێوه‌ی ده‌ڵێم، به‌ هه‌مووانی ده‌ڵێم: ئێشك بگرن!)  </VERS>
    </CHAPTER>
    <CHAPTER cnumber="14">
      <VERS vnumber="1">
          جه‌ژنی په‌سخه‌ و فه‌تیره‌ دوو ڕۆژی مابوو، كاهینانی باڵا و مالمه‌كان ده‌گه‌ڕان به‌ فێڵێك بیگرن و بیكوژن،</VERS>
      <VERS vnumber="2">وتیان: (به‌ڵام نه‌ك له‌ جه‌ژن‌دا، نه‌وه‌ك ئاژاوه‌ بكه‌وێته‌ ناو خه‌ڵك.)  </VERS>
      <VERS vnumber="3">
          له‌ بێت‌عه‌نیا، له‌ ماڵی شیمۆنه‌ گول له‌سه‌ر خوان بوو، ژنێك هات بوتڵێكی ئه‌له‌باسته‌ریی بۆنی ناردینی ساده‌ی گرانبه‌های پێ‌بوو، بوتڵه‌كه‌ی شكاند و به‌سه‌ری‌دا ڕژاند.  </VERS>
      <VERS vnumber="4">
          به‌ڵام هه‌ندێك زویر بوون و به‌ یه‌كتریان وت: (بۆچی بۆنه‌كه‌ ئاوا به‌ فیڕۆ درا؟</VERS>
      <VERS vnumber="5">ده‌توانرا ئه‌م بۆنه‌ به‌ زیاتر له‌ سێ سه‌د دینار بفرۆشرابووایه‌ و بدرابووایه‌ هه‌ژاران.) جا سه‌رزه‌نشتی ژنه‌كه‌یان كرد.  </VERS>
      <VERS vnumber="6">
          به‌ڵام عیسا فه‌رمووی: (وازی لێ بهێنن. بۆ بێزاری ده‌كه‌ن؟ كارێكی چاكی بۆ من كرد.</VERS>
      <VERS vnumber="7">چونكه‌ هه‌ژاران هه‌میشه‌ له‌گه‌ڵتانن، كه‌ی ویستتان ده‌توانن چاكه‌یان له‌گه‌ڵ بكه‌ن، به‌ڵام من هه‌میشه‌ له‌لاتان نیم.</VERS>
      <VERS vnumber="8">ئه‌وه‌ی له‌ ده‌ستی هات كردی، زوو له‌شمی بۆ ناشتن چه‌وركرد.</VERS>
      <VERS vnumber="9">ڕاستیتان پێ ده‌ڵێم: له‌ هه‌موو جیهان‌دا له‌ هه‌ر كوێ جاڕی ئه‌م ئینجیله‌ بدرێت، باسی ئه‌وه‌ش ده‌كرێت كه‌ ئه‌م ژنه‌ كردوویه‌تی، بۆ یادكردنه‌وه‌ی.)  </VERS>
      <VERS vnumber="10">
          یه‌هوزای ئه‌سخه‌ریوتی یه‌كێك بوو له‌ دوازده‌كه‌، چووه‌ لای كاهینانی باڵا تاكو عیسا به‌ گرتن بدات.</VERS>
      <VERS vnumber="11">كاتێ گوێیان لێ‌بوو، دڵخۆش بوون و به‌ڵێنیان پێی‌دا زیوی بده‌نێ. جا له‌ هه‌لێك ده‌گه‌ڕا تاكو به‌ گرتنی بدات.  </VERS>
      <VERS vnumber="12">
          له‌ یه‌كه‌می جه‌ژنی فه‌تیره‌دا، كه‌ قوربانی په‌سخه‌یان ده‌كرد، قوتابییه‌كانی پێیان وت: (ده‌ته‌وێ بچینه‌ كوێ ئاماده‌كاری بكه‌ین، تاكو په‌سخه‌ بخۆیت؟)  </VERS>
      <VERS vnumber="13">
          ئه‌ویش دووان له‌ قوتابییه‌كانی نارد، پێی فه‌رموون: (بڕۆنه‌ ناو شار، پیاوێك تووشتان ده‌بێت گۆزه‌یه‌ك ئاوی هه‌ڵگرتووه‌، دوای بكه‌ون.</VERS>
      <VERS vnumber="14">له‌كوێ چووه‌ ژووره‌وه‌، به‌ خاوه‌ن ماڵه‌كه‌ بڵێن: "مامۆستا ده‌فه‌رمووێ: كوا دیوه‌خانه‌كه‌م تاكو له‌گه‌ڵ قوتابییه‌كانم په‌سخه‌ی تێدا بخۆم؟"</VERS>
      <VERS vnumber="15">ئه‌ویش له‌ نهۆمی سه‌ره‌وه‌ ژوورێكی گه‌وره‌تان پیشان ده‌دات، ڕاخراوه‌ و ئاماده‌ كراوه‌، له‌وێ بۆمانی ئاماده‌ بكه‌ن.)  </VERS>
      <VERS vnumber="16">
          قوتابییه‌كان ڕۆیشتن و هاتنه‌ شار، وه‌ك پێی فه‌رمووبوون بینییان و په‌سخه‌یان ئاماده‌ كرد.  </VERS>
      <VERS vnumber="17">
          كه‌ ئێواره‌ داهات، عیسا له‌گه‌ڵ دوازده‌كه‌ هات.</VERS>
      <VERS vnumber="18">پاڵیان‌دابۆوه‌ نانیان ده‌خوارد، عیسا فه‌رمووی: (ڕاستیتان پێ ده‌ڵێم، یه‌كێكتان وا له‌گه‌ڵم ده‌خوات، به‌ گرتنم ده‌دات.)  </VERS>
      <VERS vnumber="19">
          خه‌م دایگرتن و له‌دوای یه‌كتری وتیان: (خۆ من نیم؟)  </VERS>
      <VERS vnumber="20">
          پێی فه‌رموون: (یه‌كێكه‌ له‌ دوازده‌كه‌، ئه‌وه‌ی له‌گه‌ڵم ده‌ستی له‌ناو قاپه‌كه‌یه‌.</VERS>
      <VERS vnumber="21">چونكه‌ كوڕی مرۆڤ ده‌بێت وه‌كو له‌سه‌ری نووسراوه‌ بڕوات، به‌ڵام قوڕ به‌سه‌ر ئه‌وه‌ی كوڕی مرۆڤ به‌ گرتن ده‌دات! باشتر بوو بۆ ئه‌و كه‌سه‌ هه‌ر له‌دایك نه‌بووایه‌.)  </VERS>
      <VERS vnumber="22">
          كاتێ نانیان ده‌خوارد، عیسا نانێكی هه‌ڵگرت، سوپاسی خودای كرد و له‌تی‌كرد، پێی‌دان و فه‌رمووی: (وه‌رگرن، ئه‌مه‌ له‌شی منه‌.)  </VERS>
      <VERS vnumber="23">
          جامێكی هه‌ڵگرت، سوپاسی كرد و پێی‌دان، هه‌موو لێیان خوارده‌وه‌.  </VERS>
      <VERS vnumber="24">
          پێی فه‌رموون: (ئه‌مه‌ خوێنی منه‌ و بۆ په‌یمانه‌، بۆ زۆران ده‌ڕژێت.</VERS>
      <VERS vnumber="25">ڕاستیتان پێ ده‌ڵێم: ئیتر له‌ به‌رهه‌می مێو ناخۆمه‌وه‌ تاكو ئه‌و ڕۆژه‌ی له‌ شانشینی خودا به‌ نوێتی ده‌یخۆمه‌وه‌.)  </VERS>
      <VERS vnumber="26">
          ئینجا گۆرانی ڕۆحییان وت و بۆ كێوی زه‌یتوون ده‌رچوون.  </VERS>
      <VERS vnumber="27">
          عیسا پێی فه‌رموون: (هه‌موو پشتم تێده‌كه‌ن، چونكه‌ نووسراوه‌:  {له‌ شوانه‌كه‌ ده‌ده‌م،مه‌ڕه‌كان په‌رت ده‌بن.}.</VERS>
      <VERS vnumber="28">به‌ڵام دوای هه‌ڵستانه‌وه‌م، پێشتان ده‌كه‌وم بۆ جه‌لیل.)  </VERS>
      <VERS vnumber="29">
          په‌ترۆس پێی‌ووت: (ئه‌گه‌ر هه‌موو پشتت تێ‌بكه‌ن، من نا.)  </VERS>
      <VERS vnumber="30">
          عیساش پێی فه‌رموو: (ڕاستیت پێ ده‌ڵێم: تۆ ئه‌مڕۆ، هه‌ر ئه‌م شه‌و، پێش ئه‌وه‌ی دوو جار كه‌ڵه‌شێر بانگ بدات، سێ جار نكۆڵیم لێ ده‌كه‌یت.)  </VERS>
      <VERS vnumber="31">
          به‌ڵام زیاتر پێی داگرت و وتی: (ئه‌گه‌ر له‌گه‌ڵیشت بمرم، نكۆڵیت لێ ناكه‌م.) هه‌موو وایان وت.  </VERS>
      <VERS vnumber="32">
          چوونه‌ شوێنێك پێی ده‌ووترا گه‌تسیمانی، به‌ قوتابییه‌كانی فه‌رموو: (لێره‌ دانیشن تاكو نوێژ ده‌كه‌م.)</VERS>
      <VERS vnumber="33">ئه‌وسا په‌ترۆس و یاقوب و یۆحه‌نای له‌گه‌ڵ خۆی برد، ده‌ستی به‌ دڵگرانی و دڵته‌نگی كرد.</VERS>
      <VERS vnumber="34">پێی فه‌رموون: (زۆر دڵته‌نگم، خه‌ریكه‌ بمرم، لێره‌ بمێننه‌وه‌ و شه‌واره‌ بگرن.)  </VERS>
      <VERS vnumber="35">
          كه‌مێك دووركه‌وته‌وه‌ و خۆی خسته‌ سه‌ر زه‌وی، نوێژی كرد تاكو ئه‌گه‌ر ببێت كاته‌كه‌ی به‌سه‌ردا تێپه‌ڕێت.</VERS>
      <VERS vnumber="36">فه‌رمووی: (بابه‌! باوكه‌، هه‌موو شتێك بۆ تۆ ده‌بێت، ئه‌م جامه‌م له‌سه‌ر لاببه‌. به‌ڵام نه‌ك ئه‌وه‌ی من ده‌مه‌وێت، به‌ڵكو ئه‌وه‌ی تۆ ده‌ته‌وێت.)  </VERS>
      <VERS vnumber="37">
          گه‌ڕایه‌وه‌ بینی نووستوون، به‌ په‌ترۆسی فه‌رموو: (شیمۆن نووستوویت؟ نه‌تتوانی كاتژمێرێك شه‌واره‌ بگریت؟</VERS>
      <VERS vnumber="38">شه‌واره‌ بگرن و نوێژ بكه‌ن، نه‌وه‌ك تاقی بكرێنه‌وه‌. ڕۆح چاڵاكه‌ به‌ڵام جه‌سته‌ لاوازه‌.)  </VERS>
      <VERS vnumber="39">
          دیسان ڕۆیشت و نوێژی كرد، هه‌مان وته‌ی دووباره‌ كرده‌وه‌.</VERS>
      <VERS vnumber="40">دیسان گه‌ڕایه‌وه‌ بینی نووستوون، چونكه‌ چاویان قورس ببوو، نه‌یانزانی چۆن وه‌ڵامی بده‌نه‌وه‌.  </VERS>
      <VERS vnumber="41">
          سێیه‌م جار گه‌ڕایه‌وه‌، پێی فه‌رموون: (هێشتا نووستوون و پشوو ده‌ده‌ن؟ به‌سه‌! كاته‌كه‌ هاتووه‌. ئه‌وه‌تا كوڕی مرۆڤ ده‌درێته‌ ده‌ست گوناهباران.</VERS>
      <VERS vnumber="42">هه‌ستن با بڕۆین، ئه‌وه‌تا ئه‌وه‌ی به‌ گرتنم ده‌دات نزیك‌بۆوه‌.)  </VERS>
      <VERS vnumber="43">
          یه‌كسه‌ر، كاتێ هێشتا قسه‌ی ده‌كرد، یه‌هوزا یه‌كێك بوو له‌ دوازده‌كه‌، گه‌یشت. كۆمه‌ڵه‌ خه‌ڵكێكی له‌گه‌ڵ‌بوو له‌لایه‌ن كاهینانی باڵا و مالمه‌كان و پیرانه‌وه‌ نێردرابوون، شمشێر و داریان پێ‌بوو.  </VERS>
      <VERS vnumber="44">
          ئه‌وه‌ی به‌ گرتنی ده‌دات، نیشانه‌یه‌كی پێ‌دابوون، وتبووی: (ئه‌وه‌ی ماچی ده‌كه‌م، خۆیه‌تی، بیگرن و به‌ پاسه‌وانییه‌وه‌ بیبه‌ن.)</VERS>
      <VERS vnumber="45">هه‌ركه‌ یه‌هوزا گه‌یشت، چووه‌ لای عیسا و وتی: (ڕابی!) و ماچی كرد.</VERS>
      <VERS vnumber="46">ئیتر قۆڵبه‌ستیان كرد و گرتییان.</VERS>
      <VERS vnumber="47">به‌ڵام یه‌كێك له‌ ئاماده‌بووان، شمشێره‌كه‌ی هه‌ڵكێشا، له‌ خزمه‌تكاری سه‌رۆك كاهینی دا و گوێی بڕی.  </VERS>
      <VERS vnumber="48">
          عیساش پێی فه‌رموون: (وه‌ك بۆ گرتنی ڕابه‌رێكی شۆڕشگێڕ به‌ كوته‌ك و شمشێره‌وه‌ هاتوون بمگرن؟</VERS>
      <VERS vnumber="49">ڕۆژانه‌ له‌ په‌رستگادا له‌گه‌ڵتان بووم خه‌ریكی فێركردن بووم، نه‌تانگرتم، به‌ڵام بۆ هاتنه‌دی نووسراوه‌كانه‌.)</VERS>
      <VERS vnumber="50">ئینجا هه‌موو به‌جێیان هێشت و ڕایانكرد.  </VERS>
      <VERS vnumber="51">
          گه‌نجێك دوای عیسا كه‌وت پارچه‌ كه‌تانێكی له‌به‌ر بوو ڕووتییه‌كه‌ی داپۆشی بوو، جا گرتییان.</VERS>
      <VERS vnumber="52">به‌ڵام كه‌تانه‌كه‌ی به‌جێ‌هێشت و به‌ ڕووتی ڕایكرد.  </VERS>
      <VERS vnumber="53">
          عیسایان برده‌ لای سه‌رۆك كاهین، هه‌موو كاهینانی باڵا و پیران و مالمه‌كان كۆبوونه‌وه‌.</VERS>
      <VERS vnumber="54">په‌ترۆسیش دووربه‌دوور تاكو ناو حه‌وشه‌ی سه‌رۆكی كاهینان دوای كه‌وت، له‌گه‌ڵ خزمه‌تكاران له‌به‌رده‌م ئاگر دانیشتبوو خۆی گه‌رم ده‌كرده‌وه‌.  </VERS>
      <VERS vnumber="55">
          كاهینانی باڵا و هه‌موو سه‌نهه‌درین به‌دوای شایه‌تییه‌ك ده‌گه‌ڕان له‌سه‌ر عیسا تاكو بیكوژن، به‌ڵام ده‌ستیان نه‌كه‌وت.</VERS>
      <VERS vnumber="56">چونكه‌ كه‌سانێكی زۆر به‌ درۆ شایه‌تییان له‌سه‌ری دا و شایه‌تییه‌كانیان كۆك نه‌بوو.  </VERS>
      <VERS vnumber="57">
          هه‌ندێك هه‌ڵستان و به‌ درۆ شایه‌تییان له‌سه‌ری دا و وتیان:</VERS>
      <VERS vnumber="58">(گوێمان لێی‌بوو ده‌یووت: "ئه‌م په‌رستگایه‌ی ده‌ستكرده‌ ده‌یڕوخێنم، به‌ سێ ڕۆژ یه‌كێكی دیكه‌ بنیاد ده‌نێم كه‌ ده‌ستكرد نه‌بێت.")</VERS>
      <VERS vnumber="59">له‌مه‌ش‌دا شایه‌تییه‌كه‌یان كۆك نه‌بوو.  </VERS>
      <VERS vnumber="60">
          سه‌رۆك كاهینیش له‌ناوه‌ڕاست ڕاوه‌ستا و له‌ عیسای پرسی: (هیچ وه‌ڵام ناده‌یته‌وه‌؟ ئه‌وانه‌ شایه‌تی چی له‌ دژت ده‌ده‌ن؟)  </VERS>
      <VERS vnumber="61">
          به‌ڵام عیسا بێ‌ده‌نگ مایه‌وه‌ و هیچ وه‌ڵامی نه‌دایه‌وه‌. دیسان سه‌رۆك كاهین لێی پرسی و پێی‌ووت: (ئایا تۆ مه‌سیحه‌كه‌ی، كوڕی ستایشكراوه‌كه‌ی؟)  </VERS>
      <VERS vnumber="62">
          عیسا فه‌رمووی: (من ئه‌وم. </VERS>
      <VERS vnumber="63">
          سه‌رۆك كاهین جله‌كانی خۆی دادڕی و وتی: (ئیتر چ پێویستیمان به‌ شایه‌ت هه‌یه‌؟</VERS>
      <VERS vnumber="64">خۆ گوێتان له‌ كفره‌كه‌ بوو، ڕاتان چییه‌؟)  هه‌موو بڕیاریان دا كه‌ شایانی مردنه‌.</VERS>
      <VERS vnumber="65">هه‌ندێك ده‌ستیان پێ كرد تفی لێ بكه‌ن، ڕووی داپۆشن و لێی بده‌ن، پێیان ده‌ووت: (پێشبینی بكه‌!) خزمه‌تكارانیش گرتییان و دایانه‌ به‌ر شه‌ق.  </VERS>
      <VERS vnumber="66">
          په‌ترۆس له‌ خواره‌وه‌ له‌ حه‌وشه‌ بوو، یه‌كێك له‌ كاره‌كه‌رانی سه‌رۆك كاهین هات.</VERS>
      <VERS vnumber="67">په‌ترۆسی بینی خۆی گه‌رم ده‌كاته‌وه‌، تێی‌ڕووانی و وتی: (تۆش له‌گه‌ڵ عیسای ناسیره‌یی بوویت.)  </VERS>
      <VERS vnumber="68">
          نكۆڵی كرد و وتی: (نازانم، تێناگه‌م چی ده‌ڵێی.) ده‌رچووه‌ داڵانه‌كه‌. [ئینجا كه‌ڵه‌شێر بانگی دا.]  </VERS>
      <VERS vnumber="69">
          كاره‌كه‌ره‌كه‌ بینییه‌وه‌، به‌وانه‌ی وته‌وه‌ كه‌ له‌وێ‌دا ڕاوه‌ستابوون: (ئه‌مه‌ش له‌وانه‌.)</VERS>
      <VERS vnumber="70">دیسان نكۆڵی كرد. پاش كه‌مێك ئه‌وانه‌ی له‌وێ‌دا ڕاوه‌ستابوون، به‌ په‌ترۆسیان ده‌ووت: (به‌ ڕاستی تۆ له‌وانیت، چونكه‌ تۆش جه‌لیلیت.)  </VERS>
      <VERS vnumber="71">
          ده‌ستی‌كرد به‌ نه‌فره‌ت كردن و سوێندخواردن: (ئه‌م كابرایه‌ی باسی ده‌كه‌ن نایناسم.)  </VERS>
      <VERS vnumber="72">
          یه‌كسه‌ر كه‌ڵه‌شێر بۆ دووه‌م جار بانگی دا، په‌ترۆسیش قسه‌ی عیسای بیركه‌وته‌وه‌ كه‌ پێی فه‌رمووبوو: (پێش ئه‌وه‌ی دوو جار كه‌ڵه‌شێر بانگ بدات، سێ جار نكۆڵیم لێ ده‌كه‌یت.) خۆی پێ نه‌گیرا و گریا.  </VERS>
    </CHAPTER>
    <CHAPTER cnumber="15">
      <VERS vnumber="1">
          هه‌ر به‌یانی زوو، كاهینانی باڵا و پیران و مالمه‌كان و هه‌موو سه‌نهه‌درین ڕاوێژیان كرد. عیسایان په‌لبه‌ست كرد و بردییان، دایانه‌ ده‌ست پیلاتۆس.  </VERS>
      <VERS vnumber="2">
          پیلاتۆس لێی پرسی: (تۆ پاشای جوله‌كه‌ی؟) عیسا وه‌ڵامی دایه‌وه‌: (تۆ ده‌ڵێیت.)  </VERS>
      <VERS vnumber="3">
          كاهینانی باڵا سكاڵای زۆریان لێ ده‌كرد.</VERS>
      <VERS vnumber="4">پیلاتۆس لێی پرسییه‌وه‌: (ئایا هیچ وه‌ڵام ناده‌یته‌وه‌؟ بزانه‌ چه‌ند سكاڵات لێ‌ده‌كه‌ن.)  </VERS>
      <VERS vnumber="5">
          به‌ڵام عیسا هیچ وه‌ڵامی نه‌دایه‌وه‌، تاكو ئه‌وه‌ی پیلاتۆس سه‌رسام بوو.  </VERS>
      <VERS vnumber="6">
          له‌ هه‌موو جه‌ژنێك به‌ندكراوێكی بۆ ئازاد ده‌كردن، ئه‌وه‌ی داوایان بكردبووایه‌.</VERS>
      <VERS vnumber="7">باراباس ناوێك له‌گه‌ڵ شۆڕشگێڕان گیرابوو، له‌ ڕاپه‌ڕینه‌كه‌ كوشتاریان كردبوو.</VERS>
      <VERS vnumber="8">ئینجا خه‌ڵكه‌كه‌ هاتن و داوایان كرد ئه‌وه‌ی هه‌میشه‌ ده‌یكرد بۆیان بكات.  </VERS>
      <VERS vnumber="9">
          پیلاتۆسیش لێی پرسین: (ده‌تانه‌وێ پاشای جوله‌كه‌تان بۆ ئازاد بكه‌م؟)</VERS>
      <VERS vnumber="10">چونكه‌ زانی كاهینانی باڵا له‌ ئیره‌ییان به‌ گرتنیان داوه‌.</VERS>
      <VERS vnumber="11">به‌ڵام كاهینانی باڵا خه‌ڵكه‌كه‌یان جۆش‌دا كه‌ باراباسیان بۆ ئازاد بكات.  </VERS>
      <VERS vnumber="12">
          پیلاتۆس دیسان لێی پرسین: (ئه‌ی باشه‌ حه‌زده‌كه‌ن چی له‌وه‌ بكه‌م كه‌ پێی ده‌ڵێن، "پاشای جوله‌كه‌"؟)  </VERS>
      <VERS vnumber="13">
          هاواریان كرد: (له‌ خاچی بده‌!)  </VERS>
      <VERS vnumber="14">
          پیلاتۆس لێی پرسین: (باشه‌ چ خراپه‌یه‌كی كردووه‌؟) به‌ڵام ئه‌وان زیاتر هاواریان كرد: (له‌ خاچی بده‌!)  </VERS>
      <VERS vnumber="15">
          پیلاتۆسیش ده‌یویست خه‌ڵكه‌كه‌ ڕازی بكات، باراباسی بۆ ئازاد كردن. له‌دوای به‌ قامچی لێدانی، عیسای بۆ له‌خاچدان به‌ده‌سته‌وه‌ دا.  </VERS>
      <VERS vnumber="16">
          سه‌ربازه‌كان بردییانه‌ كۆشكه‌كه‌، كۆشكی فه‌رمانڕه‌وا و هه‌موو تیپه‌كه‌یان كۆكرده‌وه‌.</VERS>
      <VERS vnumber="17">كراسێكی مۆریان له‌به‌ر كرد، تاجێكیان له‌ دڕك هۆنییه‌وه‌ و له‌سه‌ریان نا.</VERS>
      <VERS vnumber="18">ده‌ستیان‌كرد به‌ سڵاو لێ‌كردنی، ده‌یان‌ووت: (سڵاو، ئه‌ی پاشای جوله‌كه‌!)</VERS>
      <VERS vnumber="19">به‌ قامیش له‌سه‌ریان ده‌دا و تفیان لێی ده‌كرد، چۆكیان داده‌دا و له‌به‌رده‌می كڕنۆشیان ده‌برد.</VERS>
      <VERS vnumber="20">كاتێ گاڵته‌یان پێ كرد، كراسه‌ مۆره‌كه‌یان له‌به‌ردا داكه‌ند و جلی خۆیان له‌به‌ر كرده‌وه‌ و بۆ له‌خاچدان بردییانه‌ ده‌ره‌وه‌.  </VERS>
      <VERS vnumber="21">
          ڕێبوارێك له‌ كێڵگه‌ ده‌هاته‌وه‌، ناوی شیمۆنی كورێنی بوو، باوكی ئه‌سكه‌نده‌ر و ڕوفوس، ناچاریان كرد خاچه‌كه‌ی ئه‌و هه‌ڵبگرێت.</VERS>
      <VERS vnumber="22">ئینجا عیسایان برده‌ شوێنی گولگۆسا، واتا (شوێنی كاسه‌سه‌ر).</VERS>
      <VERS vnumber="23">شه‌رابی تێكه‌ڵكراو به‌ موڕیان بۆی ڕاگرت، به‌ڵام نه‌ی خوارده‌وه‌.</VERS>
      <VERS vnumber="24">له‌ خاچیان دا و كراسه‌كه‌یان دابه‌ش كرد، تیروپشكیان له‌سه‌ر كرد، هه‌ریه‌كه‌یان چی به‌رده‌كه‌وێت.  </VERS>
      <VERS vnumber="25">
          كاتێ له‌ خاچیان دا كاتژمێر نۆ بوو،</VERS>
      <VERS vnumber="26">ناونیشانی تاوانه‌كه‌شی ئاوا نووسرابوو: پاشای جوله‌كه‌.</VERS>
      <VERS vnumber="27">دوو دزیشیان له‌گه‌ڵی له‌ خاچ دا، یه‌كێك له‌لای ڕاستی و یه‌كێك له‌لای چه‌پی. [</VERS>
      <VERS vnumber="28">نووسراوه‌كه‌ هاته‌ دی كه‌ ده‌ڵێت: {له‌ ڕیزی تاوانباران دانرا.}]</VERS>
      <VERS vnumber="29">ئه‌وانه‌ی به‌وێدا تێده‌په‌ڕین، جنێویان پێی ده‌دا و سه‌ریان باده‌دا، ده‌یان‌ووت: (ها! ئه‌ی ڕوخێنه‌ری په‌رستگا و بنیادنه‌ره‌وه‌ی به‌ سێ ڕۆژ،</VERS>
      <VERS vnumber="30">خۆت ڕزگار بكه‌ و له‌ خاچه‌كه‌ دابه‌زه‌.)  </VERS>
      <VERS vnumber="31">
          به‌ هه‌مان شێوه‌ كاهینانی باڵا و مالمه‌كان گاڵته‌یان ده‌كرد و به‌ یه‌كتریان ده‌ووت: (خه‌ڵكی دیكه‌ی ڕزگار كرد، به‌ڵام ناتوانێ خۆی ڕزگار بكات!</VERS>
      <VERS vnumber="32">با ئێستا مه‌سیحی پاشای ئیسرائیل له‌ خاچه‌كه‌ دابه‌زێت، تاكو ببینین و باوه‌ڕ بهێنین.) ئه‌وانه‌ش كه‌ له‌گه‌ڵی له‌ خاچ ده‌دران قسه‌یان پێ ده‌ووت.  </VERS>
      <VERS vnumber="33">
          بووه‌ كاتژمێر دوازده‌، تاكو كاتژمێر سێ تاریكایی به‌سه‌ر هه‌موو زه‌وییه‌وه‌ بوو.</VERS>
      <VERS vnumber="34">له‌ كاتژمێر سێ، عیسا به‌ ده‌نگێكی به‌رز هاواری كرد: ({ئێلی، ئێلی، له‌ما شه‌به‌قتانی؟}) واتا، {خودای من، خودای من، بۆ وازت لێ هێنام؟}  </VERS>
      <VERS vnumber="35">
          هه‌ندێك له‌ ئاماده‌بووان گوێیان لێ‌بوو، وتیان: (ئه‌وه‌ بانگی ئه‌لیاس ده‌كات.)  </VERS>
      <VERS vnumber="36">
          یه‌كێك ڕایكرد و ئه‌سفه‌نجێكی له‌ سركه‌ هه‌ڵكێشا و به‌سه‌ر قامیشێكه‌وه‌ دایێ، وتی: (لێگه‌ڕێن با ببینین ئه‌لیاس دێت دایبگرێت!)  </VERS>
      <VERS vnumber="37">
          عیساش به‌ ده‌نگێكی به‌رز هاواری كرد و ڕۆحی سپارد.  </VERS>
      <VERS vnumber="38">
          په‌رده‌ی په‌رستگاش له‌ سه‌ره‌وه‌ تاكو خواره‌وه‌ شه‌قبوو و بووه‌ دوو.</VERS>
      <VERS vnumber="39">ئه‌و سه‌رپه‌له‌ی به‌رامبه‌ر عیسا ڕاوه‌ستابوو، گوێی له‌ هاواری بوو و بینی چۆن ڕۆحی سپارد، وتی: (به‌ ڕاستی ئه‌م مرۆڤه‌ كوڕی خودا بوو!)  </VERS>
      <VERS vnumber="40">
          چه‌ند ژنێك له‌ دووره‌وه‌ ته‌ماشایان ده‌كرد، له‌نێوانیان‌دا مریه‌می مه‌جده‌لی و مریه‌می دایكی یاقوبی بچووك و یوسی و سالومه‌یان له‌گه‌ڵ‌بوو،</VERS>
      <VERS vnumber="41">ئه‌مانه‌ له‌ جه‌لیله‌وه‌ دوای عیسا كه‌وتبوون و خزمه‌تیان ده‌كرد، زۆری دیكه‌ش له‌گه‌ڵی هاتبوونه‌ ئۆرشه‌لیم.  </VERS>
      <VERS vnumber="42">
          ئێواره‌ داهات، ڕۆژی خۆ ئاماده‌كردن بوو، واتا ڕۆژی پێش شه‌ممه‌،</VERS>
      <VERS vnumber="43">یوسفی خه‌ڵكی ڕامه‌ ئه‌ندامێكی به‌رزی ئه‌نجومه‌ن بوو، ئه‌ویش چاوه‌ڕێی شانشینی خودای ده‌كرد، وێرا و چووه‌ لای پیلاتۆس و داوای ته‌رمه‌كه‌ی عیسای كرد.</VERS>
      <VERS vnumber="44">پیلاتۆس سه‌رسام بوو ئاوا به‌ زوویی عیسا مردووه‌، سه‌رپه‌له‌كه‌ی بانگ‌كرد و لێی پرسی ئاخۆ ده‌مێكه‌ مردووه‌.</VERS>
      <VERS vnumber="45">كاتێ له‌ سه‌رپه‌له‌كه‌وه‌ زانی و ته‌رمه‌كه‌ی دایه‌ یوسف.</VERS>
      <VERS vnumber="46">ئه‌ویش كه‌تانی كڕی، دایگرت و به‌ كه‌تان كفنی كرد، له‌ گۆڕێك‌دا ناشتی كه‌ له‌ به‌رد هه‌ڵكه‌ندرا بوو. ئینجا به‌ردێكی گلۆر كرده‌وه‌ سه‌ر ده‌رگای گۆڕه‌كه‌.</VERS>
      <VERS vnumber="47">مریه‌می مه‌جده‌لی و مریه‌می دایكی یاقوب، بینییان له‌كوێ نێژرا.  </VERS>
    </CHAPTER>
    <CHAPTER cnumber="16">
      <VERS vnumber="1">
          كه‌ شه‌ممه‌ به‌سه‌رچوو، مریه‌می مه‌جده‌لی و مریه‌می دایكی یاقوب و سالومه‌، بۆن‌وبه‌رامیان كڕی تاكو بچن و چه‌وری بكه‌ن.</VERS>
      <VERS vnumber="2">له‌ یه‌كه‌م ڕۆژی هه‌فته‌دا، به‌یانی زوو له‌گه‌ڵ خۆر هه‌ڵاتن، هاتنه‌ سه‌ر گۆڕه‌كه‌.</VERS>
      <VERS vnumber="3">به‌ یه‌كتریان ده‌ووت: (باشه‌ كێ به‌ردی سه‌ر ده‌رگای گۆڕه‌كه‌مان بۆ گلۆر ده‌كاته‌وه‌؟)  </VERS>
      <VERS vnumber="4">
          كه‌ سه‌یریان كرد، بینییان به‌رده‌كه‌ گلۆر كراوه‌ته‌وه‌، هه‌رچه‌نده‌ زۆر گه‌وره‌ بوو.</VERS>
      <VERS vnumber="5">چوونه‌ ناو گۆڕه‌كه‌، گه‌نجێكیان بینی له‌لای ڕاست دانیشتبوو، كه‌وایه‌كی سپی له‌به‌ر بوو، ئه‌وانیش تاسان.  </VERS>
      <VERS vnumber="6">
          پێی‌ووتن: (مه‌تاسێن، به‌ شوێن عیسای ناسیره‌یی له‌خاچ‌دراو ده‌گه‌ڕێن. ئه‌و هه‌ڵستایه‌وه‌! لێره‌ نییه‌. ئه‌وه‌تا ئه‌و شوێنه‌ی لێیان دانا.</VERS>
      <VERS vnumber="7">به‌ڵام بڕۆن و به‌ قوتابییه‌كانی و به‌ په‌ترۆس بڵێن، "ئه‌و پێشتان ده‌كه‌وێت بۆ جه‌لیل، وه‌ك پێی فه‌رموون له‌وێ ده‌یبینن.")  </VERS>
      <VERS vnumber="8">
          ده‌رچوون و له‌ گۆڕه‌كه‌ هه‌ڵاتن. له‌رز و سه‌رسامی دایگرتبوون، هیچیان به‌ كه‌س نه‌ووت، چونكه‌ ده‌ترسان.  [</VERS>
      <VERS vnumber="9">دوای ئه‌وه‌ی به‌یانی زوو له‌ یه‌كه‌می هه‌فته‌ عیسا هه‌ڵستایه‌وه‌، یه‌كه‌م جار بۆ مریه‌می مه‌جده‌لی ده‌ركه‌وت، ئه‌وه‌ی حه‌وت ڕۆحی‌پیسی لێی ده‌ركردبوو.</VERS>
      <VERS vnumber="10">ئه‌ویش چوو و به‌وانه‌ی وت كه‌ له‌گه‌ڵ ئه‌ودا بوون، شیوه‌نیان ده‌گێڕا و ده‌گریان.</VERS>
      <VERS vnumber="11">كاتێ بیستیان عیسا زیندووه‌ و ئه‌م بینیوویه‌تی، باوه‌ڕیان نه‌كرد.  </VERS>
      <VERS vnumber="12">
          دوای ئه‌مانه‌ عیسا به‌ شێوه‌یه‌كی دیكه‌ بۆ دووان له‌وان ده‌ركه‌وت، كاتێ بۆ گونده‌كان به‌ڕێوه‌ بوون.</VERS>
      <VERS vnumber="13">جا چوون و به‌وانی دیكه‌یان ڕاگه‌یاند، به‌ڵام باوه‌ڕیان پێ نه‌كردن.  </VERS>
      <VERS vnumber="14">
          پاشان عیسا بۆ یازده‌كه‌ ده‌ركه‌وت، كاتێ له‌سه‌ر خوان بوون، له‌به‌ر بێ‌باوه‌ڕی و دڵڕه‌قییان سه‌رزه‌نشتی كردن. چونكه‌ باوه‌ڕیان به‌وانه‌ نه‌كرد كه‌ دوای هه‌ڵستانه‌وه‌كه‌ی بینیبوویان.  </VERS>
      <VERS vnumber="15">
          پێی فه‌رموون: (بڕۆنه‌ هه‌موو جیهان و ئینجیل بۆ هه‌موو به‌دیهێنراوان جاڕبده‌ن.</VERS>
      <VERS vnumber="16">ئه‌وه‌ی باوه‌ڕ ده‌هێنێ و له‌ئاوهه‌ڵده‌كێشرێ ڕزگاری ده‌بێت، ئه‌وه‌ش كه‌ باوه‌ڕ ناهێنێ، تاوانبار ده‌كرێت.</VERS>
      <VERS vnumber="17">ئه‌وانه‌ی باوه‌ڕ ده‌هێنن ئه‌م نیشانانه‌یان له‌گه‌ڵ ده‌بێت، به‌ ناوی من ڕۆحی‌پیس ده‌رده‌كه‌ن و به‌ زمانی نوێ ده‌دووێن،</VERS>
      <VERS vnumber="18">به‌ ده‌ستیان مار ده‌گرن، ئه‌گه‌ر ژه‌هرێكی كوشنده‌ش بخۆنه‌وه‌ زیانیان پێ ناگات، ده‌ست له‌سه‌ر نه‌خۆش داده‌نێن و چاك ده‌بنه‌وه‌.)  </VERS>
      <VERS vnumber="19">
          دوای ئه‌وه‌ی عیسای خوداوه‌ند ئه‌مانه‌ی پێ فه‌رموون، بۆ ئاسمان به‌رزكرایه‌وه‌ و له‌ ده‌سته‌ڕاستی خودا دانیشت.</VERS>
      <VERS vnumber="20">ئه‌وانیش چوون و له‌ هه‌موو لایه‌ك جاڕیان دا، خوداوه‌ندیش له‌گه‌ڵیان كاری ده‌كرد و به‌ نیشانه‌كانی پشتگیری وشه‌كه‌ی ده‌كرد.]  </VERS>
    </CHAPTER>
  </BIBLEBOOK>
  <BIBLEBOOK bnumber="42" bname="Luke" bsname="Luk">
    <CHAPTER cnumber="1">
      <VERS vnumber="1">
          ئه‌ی ساوفیلۆسی پایه ‌به‌رز، زۆر كه‌س هه‌ڵستان به‌ داڕشتنی مێژووی ئه‌و ڕووداوانه‌ی له‌لای ئێمه‌ ڕووی‌دابوو،</VERS>
      <VERS vnumber="2">وه‌ك له‌لایه‌ن ئه‌وانه‌وه‌ پێمان گه‌یشت كه‌ له‌ سه‌ره‌تاوه‌ شایه‌تحاڵ و خزمه‌تكاری په‌یامه‌كه‌ بوون.</VERS>
      <VERS vnumber="3">منیش له‌ سه‌ره‌تاوه‌ به‌ وردی سۆراخی هه‌موو شتێكم كردووه‌، بۆیه‌ به‌ باشم زانی به‌ ڕیزبه‌ندی بۆتی بنووسم،</VERS>
      <VERS vnumber="4">تاكو له‌ ڕاستی ئه‌و قسانه‌ دڵنیابی كه‌ فێركراوی.  </VERS>
      <VERS vnumber="5">
          له‌ سه‌رده‌می هێرۆدسی شای یه‌هودیا، كاهینێك له‌ كۆمه‌ڵه‌ی ئه‌بیا هه‌بوو ناوی زه‌كه‌ریا بوو، ئه‌لیساباتی ژنیشی له‌ نه‌وه‌ی هاڕون بوو.</VERS>
      <VERS vnumber="6">هه‌ردووكیان له‌به‌رده‌م خودا ڕاستودروست بوون، بێ گله‌یی بوون له‌ په‌یڕه‌وكردنی هه‌موو ڕاسپارده‌ و حوكمه‌كانی خوداوه‌ند.</VERS>
      <VERS vnumber="7">به‌ڵام منداڵیان نه‌ده‌بوو، چونكه‌ ئه‌لیسابات نه‌زۆك بوو، هه‌ردووكیشیان به‌ ساڵ‌دا چووبوون.  </VERS>
      <VERS vnumber="8">
          كاتێ له‌ نۆره‌ی كۆمه‌ڵه‌كه‌ی خۆی‌دا له‌به‌رده‌م خودا كاهینیه‌تی ده‌كرد،</VERS>
      <VERS vnumber="9">به‌گوێره‌ی نه‌ریتی كاهینیه‌تی، تیروپشكی كه‌وته‌ سه‌ر تاكو بچێته‌ ناو په‌رستگای خوداوه‌ند و بخوور بسووتێنێت.</VERS>
      <VERS vnumber="10">هه‌موو كۆمه‌ڵی خه‌ڵكه‌كه‌ش له‌ كاتی سووتانی بخووره‌كه‌ له‌ ده‌ره‌وه‌ نوێژیان ده‌كرد.  </VERS>
      <VERS vnumber="11">
          له‌وێ فریشته‌یه‌كی خوداوه‌ندی بۆ ده‌ركه‌وت، له‌لای ڕاستی قوربانگای بخوور ڕاوه‌ستابوو.</VERS>
      <VERS vnumber="12">كاتێ زه‌كه‌ریا فریشته‌كه‌ی بینی، په‌شۆكا و ترسی لێ نیشت.</VERS>
      <VERS vnumber="13">به‌ڵام فریشته‌كه‌ پێی‌ووت: (زه‌كه‌ریا مه‌ترسه‌، چونكه‌ پاڕانه‌وه‌ت بیسترا، ئه‌لیساباتی ژنیشت كوڕێكی بۆت ده‌بێت و ناوی لێ ده‌نێیت یه‌حیا.</VERS>
      <VERS vnumber="14">بۆ تۆ ده‌بێته‌ خۆشی و شادی، زۆر كه‌س به‌ له‌دایكبوونی دڵخۆش ده‌بن،</VERS>
      <VERS vnumber="15">چونكه‌ له‌به‌رده‌م خوداوه‌ند گه‌وره‌ ده‌بێت. هه‌رگیز شه‌راب و مه‌ی ناخواته‌وه‌. له‌ سكی دایكییه‌وه‌ پڕده‌بێت له‌ ڕۆحی پیرۆز و</VERS>
      <VERS vnumber="16">زۆر له‌ ڕۆڵه‌كانی ئیسرائیل بۆ لای خوداوه‌ندی خودای خۆیان ده‌گه‌ڕێنێته‌وه‌.</VERS>
      <VERS vnumber="17">به‌ ڕۆح و توانای ئه‌لیاسه‌وه‌ به‌ پێش خوداوه‌ند ده‌كه‌وێت، تاكو دڵی باوكان بۆ منداڵه‌كان و یاخیبووانیش بۆ دانایی ڕاستودروستان بگه‌ڕێنێته‌وه‌، تاكو گه‌لێكی ئاماده‌ بۆ خوداوه‌ند ڕێك بخات.)  </VERS>
      <VERS vnumber="18">
          زه‌كه‌ریاش به‌ فریشته‌كه‌ی وت: (به‌ چی ئه‌مه‌ بزانم، چونكه‌ خۆم پیرم و ژنه‌كه‌شم به‌ ساڵ‌دا چووه‌؟)  </VERS>
      <VERS vnumber="19">
          فریشته‌كه‌ وه‌ڵامی دایه‌وه‌: (من جبرائیلم له‌به‌رده‌م خودا ڕاده‌وه‌ستم، نێردراوم تاكو له‌گه‌ڵت بدوێم و ئه‌م موژده‌یه‌ت بده‌مێ.</VERS>
      <VERS vnumber="20">ئه‌وه‌تا له‌ ئێستاوه‌ تۆ لاڵ ده‌بیت و توانای قسه‌كردنت نامێنێت تاكو ئه‌و ڕۆژه‌ی ئه‌م شتانه‌ ده‌بێت، چونكه‌ باوه‌ڕت به‌ قسه‌كه‌م نه‌كرد، ئه‌وه‌ی له‌ كاتی خۆی‌دا دێته‌ دی.)  </VERS>
      <VERS vnumber="21">
          خه‌ڵكه‌كه‌ چاوه‌ڕوانی زه‌كه‌ریایان ده‌كرد و سه‌رسام ببوون له‌ دواكه‌وتنی له‌ناو په‌رستگادا.</VERS>
      <VERS vnumber="22">كاتێ هاته‌ ده‌ره‌وه‌ نه‌یتوانی له‌گه‌ڵیان بدوێت، جا زانییان كه‌ له‌ په‌رستگادا بینینێكی دیتووه‌، چونكه‌ ئیشاره‌تی بۆ ده‌كردن و به‌ لاڵی مایه‌وه‌.  </VERS>
      <VERS vnumber="23">
          كاتێ ڕۆژانی خزمه‌تكردنه‌كه‌ی ته‌واوبوو، گه‌ڕایه‌وه‌ ماڵ.</VERS>
      <VERS vnumber="24">دوای ئه‌و ڕۆژانه‌، ئه‌لیساباتی ژنی سكی كرد، پێنج مانگ خۆی شارده‌وه‌ و ده‌یووت:</VERS>
      <VERS vnumber="25">(خوداوه‌ند ئاوای له‌گه‌ڵ كردم له‌م ڕۆژانه‌دا ئاوڕی لێم دایه‌وه‌، تاكو له‌ناو خه‌ڵكی شوره‌ییم لابه‌رێت.)  </VERS>
      <VERS vnumber="26">
          له‌ شه‌شه‌م مانگی بوو، جبرائیلی فریشته‌ له‌لایه‌ن خوداوه‌ بۆ شارێك نێردرا له‌ جه‌لیل، ناوی ناسیره‌ بوو،</VERS>
      <VERS vnumber="27">بۆ لای پاكیزه‌یه‌كی ماره‌بڕاو له‌ پیاوێك ناوی یوسف بوو له‌ بنه‌ماڵه‌ی داود، ناوی پاكیزه‌كه‌ش مریه‌م بوو.</VERS>
      <VERS vnumber="28">جبرائیل هاته‌ لای مریه‌م و وتی: (سڵاو، ئه‌ی ئه‌وه‌ی ڕه‌زامه‌ندیت هه‌یه‌! خوداوه‌ندت له‌گه‌ڵه‌.)  </VERS>
      <VERS vnumber="29">
          به‌ڵام ئه‌و به‌ په‌یامه‌كه‌ زۆر شێوا و بیری كرده‌وه‌، ده‌بێت ئه‌مه‌ چ جۆره‌ سڵاوێك بێت.</VERS>
      <VERS vnumber="30">فریشته‌كه‌ پێی‌ووت: (مه‌ترسه‌ مریه‌م، چونكه‌ له‌لای خودا ڕه‌زامه‌ندیت به‌ده‌ست‌هێنا.</VERS>
      <VERS vnumber="31">ئه‌وه‌تا سكت ده‌بێت و كوڕێكت ده‌بێت ناوی لێ ده‌نێیت عیسا.</VERS>
      <VERS vnumber="32">پایه‌ به‌رز‌ ده‌بێت و به‌ كوڕی خودای هه‌ره‌به‌رز ناوده‌بردرێت، خودای په‌روه‌ردگاریش ته‌ختی داودی باوكی پێ ده‌داته‌وه‌.</VERS>
      <VERS vnumber="33">تاهه‌تایه‌ حوكمڕانی ماڵی یاقوب ده‌كات، شانشینه‌كه‌شی كۆتایی نایه‌ت.)  </VERS>
      <VERS vnumber="34">
          به‌ڵام مریه‌م به‌ فریشته‌كه‌ی وت: (ئه‌مه‌ چۆن ده‌بێت، كه‌ پیاوم نه‌ناسیوه‌؟)  </VERS>
      <VERS vnumber="35">
          فریشته‌كه‌ وه‌ڵامی دایه‌وه‌: (رۆحی پیرۆز دێته‌ سه‌رت و هێزی خودای هه‌ره‌به‌رز سایه‌ی سه‌رت ده‌بێت. بۆیه‌ ئه‌و پیرۆزه‌ی لێت ده‌بێت به‌ كوڕی خودا ناوده‌بردرێت.</VERS>
      <VERS vnumber="36">ئه‌وه‌تا ئه‌لیساباتی خزمیشت به‌و پیریه‌ی سكی به‌ كوڕێك هه‌یه‌. ئه‌وه‌ی به‌ نه‌زۆك ناوده‌برا له‌ شه‌شه‌م مانگیه‌تی.</VERS>
      <VERS vnumber="37">چونكه‌ هیچ شتێك له‌لای خودا مه‌حاڵ نییه‌.)  </VERS>
      <VERS vnumber="38">
          مریه‌م وتی: (ئه‌وه‌تا من كاره‌كه‌ری خوداوه‌ندم. با به‌گوێره‌ی قسه‌كانت بۆم ببێت.) فریشته‌كه‌ش به‌جێی‌هێشت.  </VERS>
      <VERS vnumber="39">
          له‌و ڕۆژانه‌دا، مریه‌م هه‌ڵستا و خێرا بۆ شارۆچكه‌یه‌ك چوو له‌ زوورگه‌كانی یه‌هودیا.</VERS>
      <VERS vnumber="40">چووه‌ ماڵی زه‌كه‌ریا و سڵاوی له‌ ئه‌لیسابات كرد.</VERS>
      <VERS vnumber="41">كاتێ ئه‌لیسابات گوێی له‌ سڵاوه‌كه‌ی مریه‌م بوو، منداڵه‌كه‌ له‌ سكی‌دا هه‌ڵبه‌زی و ئه‌لیسابات پڕبوو له‌ ڕۆحی پیرۆز.</VERS>
      <VERS vnumber="42">ئه‌لیسابات به‌ ده‌نگێكی به‌رز هاواری كرد: (له‌ناو ژنان‌دا به‌ره‌كه‌تداریت، به‌رهه‌می سكت به‌ره‌كه‌تداره‌!</VERS>
      <VERS vnumber="43">ئه‌مه‌م له‌كوێ بوو، دایكی خوداوه‌ندم بێته‌ لام؟</VERS>
      <VERS vnumber="44">چونكه‌ هه‌ركه‌ ده‌نگی سڵاوه‌كه‌ت به‌ر گوێم كه‌وت، منداڵه‌كه‌ له‌ خۆشی‌دا له‌ سكم هه‌ڵبه‌زییه‌وه‌.</VERS>
      <VERS vnumber="45">خۆزگه‌ ده‌خوازرێ به‌وه‌ی باوه‌ڕی هێناوه‌ كه‌ له‌ خوداوه‌نده‌وه‌ چی پێ وتراوه‌ دێته‌ دی.)  </VERS>
      <VERS vnumber="46">
          مریه‌میش وتی:  (گیانم خوداوه‌ند شكۆدار ده‌كات،</VERS>
      <VERS vnumber="47">ڕۆحم به‌ خودای ڕزگاركه‌رم دڵشاده‌،</VERS>
      <VERS vnumber="48">چونكه‌ سه‌یری ڕۆح‌سووكی كاره‌كه‌ره‌كه‌ی كرد.ئه‌وه‌تا له‌ ئێستاوه‌ هه‌موو نه‌وه‌كان به‌ به‌ره‌كه‌تدارم داده‌نێن،</VERS>
      <VERS vnumber="49">چونكه‌ توانادار شتی گه‌وره‌ی بۆ كردم،پیرۆزه‌ ناوی ئه‌و.</VERS>
      <VERS vnumber="50">به‌زه‌ییه‌كه‌ی بۆ ئه‌وانه‌یه‌ كه‌ لێی ده‌ترسن،نه‌وه‌ دوای نه‌وه‌.</VERS>
      <VERS vnumber="51">به‌ بازووی كاری به‌هێزی ئه‌نجام دا،لووتبه‌رزانی به‌ بۆچوونه‌كانی دڵیان په‌رت‌وبڵاو كرده‌وه‌.</VERS>
      <VERS vnumber="52">تواناداره‌كانی له‌ ته‌خته‌كان هێنایه‌ خواره‌وه‌ وڕۆح‌سووكه‌كانی بڵند كرده‌وه‌.</VERS>
      <VERS vnumber="53">برسییه‌كانی له‌ خێروبێر تێر كرد،ده‌وڵه‌مه‌ندانی به‌ ده‌ستی به‌تاڵ ڕه‌وان كرده‌وه‌.</VERS>
      <VERS vnumber="54">یارمه‌تی ئیسرائیلی خزمه‌تكاری خۆی دا،بۆ یادكردنه‌وه‌ی به‌زه‌یی،</VERS>
      <VERS vnumber="55">وه‌ك قسه‌ی بۆ باوكانمان كرد،بۆ ئیبراهیم و نه‌وه‌كه‌ی بۆ تاهه‌تایه‌.) </VERS>
      <VERS vnumber="56">
          مریه‌م نزیكه‌ی سێ مانگ له‌لای مایه‌وه‌ و گه‌ڕایه‌وه‌ ماڵه‌كه‌ی.  </VERS>
      <VERS vnumber="57">
          ئه‌لیسابات كاتی منداڵبوونی هات و كوڕێكی بوو.</VERS>
      <VERS vnumber="58">جا دراوسێ و خزمانی بیستیان خوداوه‌ند به‌زه‌یی فراوانی خۆی بۆ ده‌رخستووه‌، له‌گه‌ڵی شادومان بوون.  </VERS>
      <VERS vnumber="59">
          له‌ ڕۆژی هه‌شته‌م‌دا بۆ خه‌ته‌نه‌كردنی منداڵه‌كه‌ هاتن، له‌سه‌ر ناوی باوكی ناویان لێنا زه‌كه‌ریا.</VERS>
      <VERS vnumber="60">به‌ڵام دایكی وتی: (نه‌خێر، ناوی ده‌نرێت یه‌حیا.)  </VERS>
      <VERS vnumber="61">
          پێیان وت: (كه‌س له‌ خزمانت به‌م ناوه‌ نه‌نراوه‌.)  </VERS>
      <VERS vnumber="62">
          ئینجا ئیشاره‌تیان بۆ باوكی كرد، ده‌یه‌وێت چ ناوێكی لێ بنێت.</VERS>
      <VERS vnumber="63">ته‌خته‌یه‌كی داواكرد و له‌سه‌ری نووسی: (ناوی یه‌حیایه‌.) هه‌موو سه‌رسام بوون.</VERS>
      <VERS vnumber="64">ده‌م و زمانی زه‌كه‌ریا كرایه‌وه‌، قسه‌ی كرد و ستایشی خودای ده‌كرد.</VERS>
      <VERS vnumber="65">هه‌موو دراوسێیه‌كانیان ترسیان لێ نیشت و له‌ سه‌راپای زوورگه‌كانی یه‌هودیا باسی هه‌موو ئه‌م شتانه‌ ده‌كرا.</VERS>
      <VERS vnumber="66">هه‌موو ئه‌وانه‌ی بیستیان له‌ دڵی خۆیان‌دا هه‌ڵیانگرت، وتیان: (ئایا ئه‌م منداڵه‌ ده‌بێته‌ چی؟) چونكه‌ ده‌ستی خوداوه‌ندی له‌گه‌ڵ‌بوو.  </VERS>
      <VERS vnumber="67">
          زه‌كه‌ریای باوكیشی پڕبوو له‌ ڕۆحی پیرۆز و پێشبینی كرد، وتی:</VERS>
      <VERS vnumber="68">(ستایش بۆ خوداوه‌ند، خودای ئیسرائیل،چونكه‌ گه‌له‌كه‌ی به‌سه‌ركرده‌وه‌ و كڕییه‌وه‌.</VERS>
      <VERS vnumber="69">شاخی ڕزگاریمانی هه‌ڵستانده‌وه‌،له‌ ماڵی داودی خزمه‌تكاری،</VERS>
      <VERS vnumber="70">وه‌ك له‌ كۆنه‌وه‌ به‌ زمانی پێغه‌مبه‌ره‌ پیرۆزه‌كانی دوواوه‌،</VERS>
      <VERS vnumber="71">ڕزگاربوون له‌ دوژمنانمان وله‌ ده‌ست هه‌موو ناحه‌زانمان،</VERS>
      <VERS vnumber="72">بۆ ده‌رخستنی به‌زه‌یی بۆ باوكانمان وبۆ یادكردنه‌وه‌ی په‌یمانه‌ پیرۆزه‌كه‌ی.</VERS>
      <VERS vnumber="73">ئه‌و سوێنده‌ی بۆ ئیبراهیمی باوكمانی خوارد:</VERS>
      <VERS vnumber="74">له‌ ده‌ست دوژمنانمان ده‌ربازمان بێت،كه‌ بمانداتێ بێ ترس بیپه‌رستین،</VERS>
      <VERS vnumber="75">هه‌موو ڕۆژانمان به‌ پیرۆزی و ڕاستودروستی له‌به‌رده‌می.</VERS>
      <VERS vnumber="76">تۆش ئه‌ی منداڵ، به‌ پێغه‌مبه‌ری خودای هه‌ره‌به‌رز ناوده‌بردرێیت،چونكه‌ پێش خوداوه‌ند ده‌كه‌ویت، تاكو ڕێگای بۆ ئاماده‌ بكه‌یت،</VERS>
      <VERS vnumber="77">تاكو زانیاری ڕزگاری به‌ لێخۆشبوونی گوناهه‌كانیان بده‌یته‌ گه‌له‌كه‌ی،</VERS>
      <VERS vnumber="78">به‌هۆی به‌زه‌ییه‌ به‌سۆزه‌كه‌ی خودامانه‌وه‌،كه‌ به‌هۆیه‌وه‌ ڕووناكی له‌ به‌رزاییه‌وه‌ به‌سه‌رمان‌دا ده‌ڕه‌خشێت،</VERS>
      <VERS vnumber="79">تاكو به‌سه‌ر ئه‌وانه‌ی له‌ تاریكی و له‌ سێبه‌ری مه‌رگ‌دا دانیشتوون بدره‌وشێته‌وه‌،بۆ ئه‌وه‌ی پێیه‌كانمان به‌ ڕێگای ئاشتی‌دا ببات.) </VERS>
      <VERS vnumber="80">
          منداڵه‌كه‌ش گه‌شه‌ی ده‌كرد و له‌ ڕۆح‌دا به‌هێز ده‌بوو، تاكو ڕۆژی ده‌ركه‌وتنی بۆ ئیسرائیل له‌ چۆڵه‌وانی بوو.  </VERS>
    </CHAPTER>
    <CHAPTER cnumber="2">
      <VERS vnumber="1">
          له‌و ڕۆژانه‌دا له‌ ئۆگستۆس قه‌یسه‌ره‌وه‌ فه‌رمانێك ده‌رچوو، كه‌ هه‌موو جیهان ناونووس بكرێت.</VERS>
      <VERS vnumber="2">ئه‌مه‌ یه‌كه‌م ناونووسین بوو، كاتێ كیرینیۆس فه‌رمانڕه‌وای سوریا بوو.</VERS>
      <VERS vnumber="3">ئیتر هه‌ریه‌كه‌ بۆ ناونووسین ده‌چووه‌ شاری خۆی.  </VERS>
      <VERS vnumber="4">
          یوسفیش له‌ جه‌لیل له‌ شاری ناسیره‌وه‌ به‌ره‌و یه‌هودیا سه‌ركه‌وت، بۆ شاره‌كه‌ی داود كه‌ پێی ده‌ووترێ بێت‌له‌حم، چونكه‌ له‌ بنه‌ماڵه‌ و تیره‌ی داود بوو،</VERS>
      <VERS vnumber="5">تاكو له‌گه‌ڵ مریه‌م ناونووس بكرێن كه‌ ماره‌بڕی بوو و سكی هه‌بوو.</VERS>
      <VERS vnumber="6">كاتێك له‌وێ بوون، كاتی منداڵبوونی هات.</VERS>
      <VERS vnumber="7">جا كوڕه‌ نۆبه‌ره‌كه‌ی بوو، قۆنداغی كرد و له‌ ئاخوڕێك‌دا داینا، چونكه‌ له‌ خانه‌كه‌دا شوێنیان نه‌بوو.  </VERS>
      <VERS vnumber="8">
          له‌و ناوچه‌یه‌ شوان هه‌بوون له‌ ده‌شت ده‌مانه‌وه‌ و شه‌وان ئێشكیان له‌ مێگه‌له‌كه‌یان ده‌گرت.</VERS>
      <VERS vnumber="9">فریشته‌یه‌كی خوداوه‌ند بۆیان ده‌ركه‌وت و شكۆی خوداوه‌ند له‌ ده‌وریان دره‌وشایه‌وه‌، جا ترسێكی زۆر ترسان.</VERS>
      <VERS vnumber="10">فریشته‌كه‌ پێی‌ووتن: (مه‌ترسن، ئه‌وا موژده‌ی خۆشییه‌كی گه‌وره‌تان ده‌ده‌مێ كه‌ بۆ هه‌موو گه‌له‌.</VERS>
      <VERS vnumber="11">ئه‌مڕۆ له‌ شاری داود ڕزگاركه‌رێكتان بۆ له‌دایك بوو، ئه‌ویش مه‌سیحه‌، خوداوه‌نده‌.</VERS>
      <VERS vnumber="12">ئه‌مه‌ش نیشانه‌یه‌ بۆتان، مه‌لۆتكه‌یه‌ك ده‌بینن له‌ناو ئاخوڕێك دانراوه‌.)  </VERS>
      <VERS vnumber="13">
          له‌ پڕێك‌دا له‌گه‌ڵ فریشته‌كه‌ له‌شكرێكی گه‌وره‌ی ئاسمانی ده‌ركه‌وت و ستایشی خودایان ده‌كرد و ده‌یان‌ووت:</VERS>
      <VERS vnumber="14">(شكۆ بۆ خودا له‌ به‌رزایی،له‌سه‌ر زه‌ویش ئاشتی بۆ ئه‌وانه‌ی جێی ڕه‌زامه‌ندی ئه‌ون.) </VERS>
      <VERS vnumber="15">
          كاتێ فریشته‌كان به‌ره‌و ئاسمان به‌جێیان هێشتن، شوانه‌كان به‌ یه‌كتریان وت: (ده‌ی با بڕۆینه‌ بێت‌له‌حم و ئه‌م شته‌ی ڕووی‌داوه‌ ببینین كه‌ خوداوه‌ند پێی ڕاگه‌یاندین.)  </VERS>
      <VERS vnumber="16">
          خێرا هاتن و مریه‌م و یوسف و ئه‌و مه‌لۆتكه‌یه‌ی له‌ ئاخوڕه‌كه‌دا دانرابوو دۆزییانه‌وه‌.</VERS>
      <VERS vnumber="17">كاتێ بینییان، ئه‌و قسه‌یه‌یان بڵاو كرده‌وه‌ كه‌ ده‌رباره‌ی ئه‌م منداڵه‌ پێیان وترابوو.</VERS>
      <VERS vnumber="18">هه‌موو ئه‌وانه‌ی گوێیان لێ‌بوو، سه‌ریان سوڕمابوو له‌وه‌ی شوانه‌كان پێیان ده‌ووتن.</VERS>
      <VERS vnumber="19">به‌ڵام مریه‌م هه‌موو ئه‌م شتانه‌ی هه‌ڵده‌گرت و له‌ دڵی خۆی‌دا لێكی ده‌دایه‌وه‌.  </VERS>
      <VERS vnumber="20">
          شوانه‌كان گه‌ڕانه‌وه‌ و خودایان شكۆدار ده‌كرد و ستایشیان ده‌كرد له‌ پێناوی هه‌موو ئه‌وه‌ی بیستیان و بینییان، وه‌ك پێیان وترابوو.  </VERS>
      <VERS vnumber="21">
          له‌ ڕۆژی هه‌شته‌مین بۆ ئه‌وه‌ی خه‌ته‌نه‌ بكرێت، ناوی لێ‌نرا عیسا، وه‌ك له‌لایه‌ن فریشته‌كه‌ ناونرا، پێش ئه‌وه‌ی به‌ سك بكه‌وێت.  </VERS>
      <VERS vnumber="22">
          كاتێك ڕۆژانی پاكبوونه‌وه‌یان به‌گوێره‌ی ته‌وراتی موسا ته‌واوبوو، بردییانه‌ ئۆرشه‌لیم، تاكو پێشكه‌شی خوداوه‌ندی بكه‌ن -</VERS>
      <VERS vnumber="23">وه‌ك له‌ ته‌وراتی خوداوه‌ند نووسراوه‌: {هه‌ر نێرینه‌یه‌كی نۆبه‌ره‌ بۆ خوداوه‌ند ته‌رخان ده‌كرێت.} -</VERS>
      <VERS vnumber="24">بۆ پێشكه‌شكردنی قوربانییه‌كیش، به‌گوێره‌ی ئه‌وه‌ی له‌ ته‌وراتی خوداوه‌ند وتراوه‌: {دوو كوكوختی یان دوو بێچووه‌ كۆتر.}  </VERS>
      <VERS vnumber="25">
          له‌ ئۆرشه‌لیم پیاوێك هه‌بوو ناوی شیمۆن بوو، پیاوچاك و له‌خواترس بوو، چاوه‌ڕێی به‌سه‌ركردنه‌وه بوو بۆ ئیسرائیل، ڕۆحی پیرۆزی له‌سه‌ر بوو.</VERS>
      <VERS vnumber="26">به‌ ڕۆحی پیرۆز بۆی ئاشكرا كرابوو كه‌ به‌ر له‌ بینینی مه‌سیحی خوداوه‌ند مردن نابینێت.</VERS>
      <VERS vnumber="27">به‌هۆی ڕۆحه‌كه‌وه‌ هاته‌ په‌رستگا. كاتێ دایك و باوكه‌كه‌ عیسای منداڵیان هێنا ژووره‌وه‌، تاكو به‌گوێره‌ی نه‌ریتی ته‌ورات بۆی بكه‌ن،</VERS>
      <VERS vnumber="28">شیمۆن له‌ باوه‌شی كرد، ستایشی خودای كرد:</VERS>
      <VERS vnumber="29">(ئه‌ی خوداوه‌ندی باڵاده‌ست، ئێستا به‌گوێره‌ی قسه‌كه‌تبه‌نده‌ی خۆت به‌ ئاشتی به‌ڕێ‌بكه‌.</VERS>
      <VERS vnumber="30">ئه‌وا چاوم ڕزگاری تۆی بینی،</VERS>
      <VERS vnumber="31">ئه‌وه‌ی له‌به‌رده‌م هه‌موو گه‌لان ئاماده‌ت كردووه‌،</VERS>
      <VERS vnumber="32">تا ئاشكراكردنی ڕووناكی بۆ نه‌ته‌وان وشكۆمه‌ندی بێت بۆ ئیسرائیلی گه‌لی خۆت.) </VERS>
      <VERS vnumber="33">
          دایك و باوكی سه‌رسام بوون له‌وه‌ی ده‌رباره‌ی وترا.</VERS>
      <VERS vnumber="34">شیمۆن داوای به‌ره‌كه‌تی بۆ كردن و به‌ مریه‌می دایكی وت: (ئا ئه‌م منداڵه‌ دانراوه‌ بۆ كه‌وتن و هه‌ڵستانه‌وه‌ی زۆران له‌ ئیسرائیل‌دا، ده‌بێته‌ نیشانه‌یه‌ك دژایه‌تی ده‌كرێت،</VERS>
      <VERS vnumber="35">تاكو نیازی زۆر دڵان ئاشكرا بێت. تۆش شمشێرێك جه‌رگت ده‌بڕێت.)  </VERS>
      <VERS vnumber="36">
          ژنه‌ پێغه‌مبه‌رێك هه‌بوو، حه‌نای كچی فه‌نۆئیل له‌ هۆزی ئه‌شیر. زۆر به‌ ساڵ‌دا چوو بوو، له‌ كچێنی‌ڕا حه‌وت ساڵ له‌گه‌ڵ مێرده‌كه‌ی ژیابوو،</VERS>
      <VERS vnumber="37">ئینجا بێوه‌ژن بوو تاكو هه‌شتا و چوار ساڵی. په‌رستگای به‌جێ‌نه‌ده‌هێشت، به‌ پاڕانه‌وه‌ و ڕۆژوو، شه‌و و ڕۆژ له‌ په‌رستن‌دا بوو.</VERS>
      <VERS vnumber="38">هه‌ر له‌و كاته‌دا ڕاوه‌ستا و ستایشی خودای ده‌كرد، باسی منداڵه‌كه‌ی بۆ هه‌موو ئه‌وانه‌ ده‌كرد كه‌ چاوه‌ڕوانی كڕینه‌وه‌ی ئۆرشه‌لیم بوون.  </VERS>
      <VERS vnumber="39">
          كه‌ هه‌موو شتێكیان به‌گوێره‌ی ته‌وراتی خوداوه‌ند ته‌واو كرد، هاتنه‌وه‌ جه‌لیل، بۆ ناسیره‌ی شاره‌كه‌ی خۆیان.</VERS>
      <VERS vnumber="40">منداڵه‌كه‌ش گه‌شه‌ی ده‌كرد و به‌هێز ده‌بوو، پڕبوو له‌ دانایی، نیعمه‌تی خوداشی له‌سه‌ر بوو.  </VERS>
      <VERS vnumber="41">
          دایك و باوكی هه‌موو ساڵێك له‌ جه‌ژنی په‌سخه‌ ده‌چوونه‌ ئۆرشه‌لیم.</VERS>
      <VERS vnumber="42">كاتێ بووه‌ دوازده‌ ساڵ، وه‌ك نه‌ریتی جه‌ژن به‌ره‌و ئۆرشه‌لیم سه‌ركه‌وتن.</VERS>
      <VERS vnumber="43">دوای ته‌واوبوونی ڕۆژه‌كان له‌ گه‌ڕانه‌وه‌یان‌دا عیسای مێردمنداڵ له‌ ئۆرشه‌لیم مایه‌وه‌، دایك و باوكیشی نه‌یانزانی.</VERS>
      <VERS vnumber="44">وایان ده‌زانی له‌ناو كاروانه‌كه‌یه‌، ڕۆژه‌ ڕێیه‌ك ڕۆیشتن، دوای ئه‌وه‌ له‌ناو خزم و ناسیاوه‌كان لێی گه‌ڕان.</VERS>
      <VERS vnumber="45">كه‌ نه‌یاندۆزییه‌وه‌ گه‌ڕانه‌وه‌ ئۆرشه‌لیم، به‌ دوای‌دا ده‌گه‌ڕان.</VERS>
      <VERS vnumber="46">دوای سێ ڕۆژ له‌ په‌رستگادا دۆزیانه‌وه‌، له‌ناو مامۆستایان دانیشتووه‌، گوێیان لێ ده‌گرێت و پرسیاریان لێ‌ده‌كات.</VERS>
      <VERS vnumber="47">هه‌موو ئه‌وانه‌ی گوێیان لێی ڕاگرتبوو، له‌ تێگه‌یشتن و وه‌ڵامه‌كانی سه‌رسام بوون.</VERS>
      <VERS vnumber="48">كاتێ بینییان واقیان وڕما، ئینجا دایكی پێی‌ووت: (كوڕم بۆ وات لێ‌كردین؟ من و باوكت دڵمان پێته‌وه‌ بوو و به‌ دوات‌دا ده‌گه‌ڕاین.)  </VERS>
      <VERS vnumber="49">
          وه‌ڵامی دانه‌وه‌: (بۆچی به‌دوام‌دا ده‌گه‌ڕان؟ نه‌تانده‌زانی پێویسته‌ له‌ناو كاروباری باوكم بم؟)</VERS>
      <VERS vnumber="50">به‌ڵام له‌و قسه‌ی پێی فه‌رموون تێ‌نه‌گه‌یشتن.  </VERS>
      <VERS vnumber="51">
          ئینجا له‌گه‌ڵیان دابه‌زی و هاته‌وه‌ ناسیره‌ و گوێڕایه‌ڵیان بوو، دایكیشی هه‌موو شته‌كانی له‌ دڵی‌دا هه‌ڵده‌گرت.</VERS>
      <VERS vnumber="52">عیساش له‌ دانایی و باڵا، ڕه‌زامه‌ندی له‌لای خودا و خه‌ڵكی، گه‌شه‌ی ده‌كرد.  </VERS>
    </CHAPTER>
    <CHAPTER cnumber="3">
      <VERS vnumber="1">
          له‌ ساڵی پازده‌مینی حوكمڕانی تێباریۆس قه‌یسه‌ر - كاتێ پیلاتۆسی پونتی فه‌رمانڕه‌وای یه‌هودیا بوو، هێرۆدسیش تیتراركی جه‌لیل بوو و فیلیپۆسی براشی تیتراركی ئیتۆریه‌ و ته‌راخۆنیتس بوو، لیسانیۆس تیتراركی ئه‌بیلینه‌ بوو،</VERS>
      <VERS vnumber="2">له‌ سه‌رده‌می سه‌رۆك كاهینیه‌تی حه‌نان و قه‌یافا - له‌ ده‌شت‌وده‌ر وشه‌ی خودا بۆ یه‌حیای كوڕی زه‌كه‌ریا هات.</VERS>
      <VERS vnumber="3">جا بۆ هه‌موو ناوچه‌كانی ده‌وروبه‌ری ئوردون ده‌رچوو، جاڕی له‌ئاوهه‌ڵكێشانی تۆبه‌كردنی ده‌دا بۆ گوناه‌ به‌خشین.</VERS>
      <VERS vnumber="4">وه‌ك له‌ سیپاره‌ی وشه‌كانی ئیشایا پێغه‌مبه‌ردا نووسراوه‌:  {ده‌نگی بانگده‌رێك له‌ چۆڵه‌وانی هاوارده‌كات:"ڕێگای خوداوه‌ند ئاماده‌ بكه‌ن،ڕێڕه‌وی ڕێك بخه‌ن."</VERS>
      <VERS vnumber="5">هه‌موو دۆڵێك پڕ ده‌بێته‌وه‌ وهه‌موو چیا و گردێكیش نزم ده‌بێته‌وه‌،ڕێگا خواروخێچه‌كان ڕاست ده‌بنه‌وه‌ وسه‌خته‌كانیش ئاسان ده‌بن،</VERS>
      <VERS vnumber="6">هه‌موو كه‌سێكیش ڕزگاری خودا ده‌بینێت!} </VERS>
      <VERS vnumber="7">
          به‌و خه‌ڵكانه‌ی ده‌ووت كه‌ ده‌رده‌چوون تاكو له‌ئاویان‌هه‌ڵكێشێت: (ئه‌ی بێچوی كۆره‌ماران، كێ ئاگاداری كردوونه‌ته‌وه‌ له‌ ده‌ست تووڕه‌یی داهاتوو هه‌ڵبێن؟</VERS>
      <VERS vnumber="8">با به‌رهه‌مێكتان هه‌بێت له‌ تۆبه‌كردن بوه‌شێته‌وه‌. به‌ خۆتان مه‌ڵێن: "ئیبراهیم باوكمانه‌." پێتان ده‌ڵێم، خودا ده‌توانێت له‌م به‌ردانه‌ نه‌وه‌ بۆ ئیبراهیم قیت‌بكاته‌وه‌.</VERS>
      <VERS vnumber="9">ئه‌وه‌تا ته‌ور خراوه‌ته‌ سه‌ر ڕه‌گی دار، هه‌ر دارێك به‌رهه‌می باش نه‌دات، ده‌بڕدرێته‌وه‌ و فڕێده‌درێته‌ ناو ئاگر.)  </VERS>
      <VERS vnumber="10">
          خه‌ڵكه‌كه‌ پرسیاریان لێ‌كرد: (كه‌واته‌ چی بكه‌ین؟)  </VERS>
      <VERS vnumber="11">
          وه‌ڵامی دانه‌وه‌: (ئه‌وه‌ی دوو كراسی هه‌یه‌، با یه‌كێكیان بداته‌ ئه‌وه‌ی كه‌ نییه‌تی، ئه‌وه‌ش كه‌ نانی هه‌یه‌، با هه‌مان شت بكات.)  </VERS>
      <VERS vnumber="12">
          باجگرانیش بۆ له‌ئاوهه‌ڵكێشان هاتن، پێیان وت: (مامۆستا، ئێمه‌ چی بكه‌ین؟)  </VERS>
      <VERS vnumber="13">
          پێی‌ووتن: (له‌وه‌ی بۆتان دانراوه‌ زیاتر وه‌رمه‌گرن.)</VERS>
      <VERS vnumber="14">سه‌ربازیش پرسیاریان لێ‌كرد: (ئه‌ی ئێمه‌ چی بكه‌ین؟) </VERS>
      <VERS vnumber="15">
          گه‌ل له‌ چاوه‌ڕوانی‌دا بوون، هه‌موو له‌ دڵیان‌دا له‌مه‌ڕ یه‌حیا ده‌یانپرسی: (ڕه‌نگه‌ مه‌سیح بێت؟)</VERS>
      <VERS vnumber="16">یه‌حیا وه‌ڵامی هه‌مووانی دایه‌وه‌: (من له‌ ئاوتان هه‌ڵده‌كێشم، به‌ڵام یه‌كێك دێت له‌ من به‌تواناتره‌، ئه‌وه‌ی من شایسته‌ نیم ئاوه‌زێنه‌ی سۆله‌كانی بكه‌مه‌وه‌، ئه‌و له‌ ڕۆحی پیرۆز و به‌ ئاگر باپتیزتان ده‌كات.</VERS>
      <VERS vnumber="17">شه‌نی به‌ده‌سته‌وه‌یه‌ بۆ پاككردنه‌وه‌ی جۆخینه‌كه‌ی، گه‌نمه‌كه‌ له‌ ئه‌مباردا كۆده‌كاته‌وه‌ و قه‌سه‌ره‌كه‌ش به‌ ئاگرێكی نه‌كوژاوه‌ ده‌سووتێنێت.)</VERS>
      <VERS vnumber="18">به‌ زۆر شتی دیكه‌ش ئامۆژگاری گه‌لی ده‌كرد و موژده‌ی ده‌دانێ.  </VERS>
      <VERS vnumber="19">
          به‌ڵام كاتێ یه‌حیا هێرۆدسی تیتراركی سه‌رزه‌نشت كردبوو له‌سه‌ر هێرۆدیای براژنی و له‌به‌ر هه‌موو ئه‌و خراپانه‌ی كردبووی،</VERS>
      <VERS vnumber="20">ئه‌م خراپه‌یه‌شی خسته‌ پاڵ هه‌موو ئه‌وانه‌، یه‌حیای له‌ زیندان به‌ندكرد.  </VERS>
      <VERS vnumber="21">
          كاتێ گه‌ل هه‌موو له‌ئاوهه‌ڵكێشران، عیساش له‌ئاوهه‌ڵكێشرا، كه‌ نوێژی ده‌كرد ئاسمان كرایه‌وه‌،</VERS>
      <VERS vnumber="22">ڕۆحی پیرۆز له‌ شێوه‌ی له‌ش وه‌ك كۆترێك له‌سه‌ری نیشته‌وه‌، ده‌نگێك له‌ ئاسمانه‌وه‌ هات: (تۆ كوڕی خۆشه‌ویستمی، به‌ تۆوه‌ زۆر دڵشادم.)  </VERS>
      <VERS vnumber="23">
          كاتێ عیسا ده‌ستی به‌ خزمه‌ته‌كه‌ی كرد نزیكه‌ی سی ساڵ‌بوو. وا ده‌زانرا كه‌ كوڕی یوسفی  كوڕی هه‌لی،</VERS>
      <VERS vnumber="24">كوڕی مه‌تسات،  كوڕی لێڤی، كوڕی مه‌لكی،كوڕی یه‌ننا، كوڕی یوسف،</VERS>
      <VERS vnumber="25">كوڕی مه‌تاسیا، كوڕی عامۆس،كوڕی ناحوم، كوڕی هه‌سلی،كوڕی نه‌جای،</VERS>
      <VERS vnumber="26">كوڕی ماس،  كوڕی مه‌تاسیا، كوڕی شیمین،كوڕی یوسف، كوڕی یه‌هوزا،</VERS>
      <VERS vnumber="27">كوڕی یواننا، كوڕی ڕیسا،كوڕی زروبابل، كوڕی شالتئیل،كوڕی نیری،</VERS>
      <VERS vnumber="28">كوڕی مه‌لكی،  كوڕی ئادی، كوڕی كوسام،كوڕی ئه‌لمودام، كوڕی ئێر،</VERS>
      <VERS vnumber="29">كوڕی یه‌شوع، كوڕی ئه‌لیعه‌‌زه‌ر،كوڕی یوریم، كوڕی مه‌تسات،كوڕی لێڤی،</VERS>
      <VERS vnumber="30">كوڕی شیمۆن،  كوڕی یه‌هودا، كوڕی یوسف،كوڕی یۆنام، كوڕی ئه‌لیاقیم،</VERS>
      <VERS vnumber="31">كوڕی مه‌لیا، كوڕی مه‌ننا،كوڕی مه‌تاسا، كوڕی ناتان،كوڕی داود،</VERS>
      <VERS vnumber="32">كوڕی یه‌سا،  كوڕی عوبێد، كوڕی بۆعه‌ز،كوڕی سه‌لمۆن، كوڕی نه‌حشۆن،</VERS>
      <VERS vnumber="33">كوڕی عه‌میناداب، كوڕی ڕام،كوڕی حه‌سرون، كوڕی پێرێز،كوڕی یه‌هودا،</VERS>
      <VERS vnumber="34">كوڕی یاقوب،  كوڕی ئیسحاق، كوڕی ئیبراهیم،كوڕی تاره‌ح، كوڕی ناحۆر،</VERS>
      <VERS vnumber="35">كوڕی سه‌روگ، كوڕی ڕه‌عو،كوڕی په‌له‌گ، كوڕی عێڤه‌ر،كوڕی شاله‌ح،</VERS>
      <VERS vnumber="36">كوڕی كینان،  كوڕی ئه‌رپه‌كشاد، كوڕی سام،كوڕی نوح، كوڕی لامه‌ك،</VERS>
      <VERS vnumber="37">كوڕی مه‌توشالح، كوڕی ئه‌خنوخ،كوڕی یاره‌د، كوڕی مه‌هللئێل،كوڕی قێنان،</VERS>
      <VERS vnumber="38">كوڕی ئه‌نۆش،  كوڕی شیت، كوڕی ئاده‌م،كوڕی خودا. </VERS>
    </CHAPTER>
    <CHAPTER cnumber="4">
      <VERS vnumber="1">
          عیسا به‌ پڕی ڕۆحی پیرۆز له‌ ئوردون گه‌ڕایه‌وه‌، به‌ ڕۆحه‌كه‌ش بردرایه‌ چۆڵه‌وانی.</VERS>
      <VERS vnumber="2">چل ڕۆژان ئیبلیس تاقی ده‌كرده‌وه‌. له‌و ڕۆژانه‌ هیچی نه‌خوارد، كاتێ ماوه‌كه‌ ته‌واو بوو برسی بوو.  </VERS>
      <VERS vnumber="3">
          ئیبلیس پێی‌ووت: (ئه‌گه‌ر كوڕی خودایت، به‌م به‌رده‌ بڵێ با ببێته‌ نان.)  </VERS>
      <VERS vnumber="4">
          عیسا وه‌ڵامی دایه‌وه‌: (نووسراوه‌: {مرۆڤ ته‌نها به‌ نان ناژیێت.})  </VERS>
      <VERS vnumber="5">
          ئینجا ئیبلیس عیسای برده‌ شوێنێكی به‌رز و له‌ ساتێك‌دا هه‌موو شانشینه‌كانی جیهانی پیشان دا و</VERS>
      <VERS vnumber="6">پێی‌ووت: (هه‌موو ئه‌م ده‌سه‌ڵات و شكۆیه‌ی ئه‌وان ده‌ده‌مه‌ تۆ، چونكه‌ دراوه‌ته‌ من و منیش ئه‌وه‌ی بمه‌وێت ده‌یده‌مێ.</VERS>
      <VERS vnumber="7">بۆیه‌ ئه‌گه‌ر له‌به‌رده‌مم كڕنۆش ببه‌یت، هه‌مووی بۆ تۆ ده‌بێت.)  </VERS>
      <VERS vnumber="8">
          عیساش وه‌ڵامی دایه‌وه‌: (نووسراوه‌: {كڕنۆش بۆ خودای په‌روه‌ردگارت ده‌به‌یت و ته‌نها ئه‌و ده‌په‌رستیت.})  </VERS>
      <VERS vnumber="9">
          ئینجا بۆ ئۆرشه‌لیمی برد و له‌سه‌ر سوانده‌ی په‌رستگا ڕایگرت و پێی‌ووت: (ئه‌گه‌ر كوڕی خودایت لێره‌وه‌ خۆت هه‌ڵبده‌ خواره‌وه‌.</VERS>
      <VERS vnumber="10">چونكه‌ نووسراوه‌:  {سه‌باره‌ت به‌ تۆ فه‌رمان به‌ فریشته‌كانی ده‌دات،بۆ ئه‌وه‌ی بتپارێزن،</VERS>
      <VERS vnumber="11">له‌سه‌ر ده‌ستیان هه‌ڵتده‌گرنتاكو پێت به‌ر به‌ردێك نه‌كه‌وێت.}) </VERS>
      <VERS vnumber="12">
          عیساش وه‌ڵامی دایه‌وه‌: (وتراوه‌: {خودای په‌روه‌ردگارت تاقی مه‌كه‌وه‌.})  </VERS>
      <VERS vnumber="13">
          كاتێ ئیبلیس هه‌موو تاقیكردنه‌وه‌یه‌كی ته‌واو كرد، به‌جێی‌هێشت تا ده‌رفه‌تێكی دیكه‌.  </VERS>
      <VERS vnumber="14">
          عیسا به‌ هێزی ڕۆحی پیرۆزه‌وه‌ گه‌ڕایه‌وه‌ جه‌لیل، ناوبانگی له‌ هه‌موو دێیه‌كانی ده‌وروپشت بڵاو بۆوه‌.</VERS>
      <VERS vnumber="15">له‌ كه‌نیشته‌كانیان فێری ده‌كردن و هه‌موو ستایشیان ده‌كرد.  </VERS>
      <VERS vnumber="16">
          هاته‌ ناسیره‌ كه‌ لێی گه‌وره‌ بووه‌، وه‌ك نه‌ریتی خۆی ڕۆژی شه‌ممه‌ چووه‌ كه‌نیشت و بۆ خوێندنه‌وه‌ ڕاوه‌ستا.</VERS>
      <VERS vnumber="17">پێچراوی ئیشایا پێغه‌مبه‌ریان دایێ و كردیه‌وه‌، ئه‌و شوێنه‌ی دۆزییه‌وه‌ كه‌ تیای‌دا نووسراوه‌:</VERS>
      <VERS vnumber="18">({رۆحی خوداوه‌ندم له‌سه‌ره‌،چونكه‌ ده‌ستنیشانی كردووم بۆ موژده‌دان به‌ هه‌ژاران،ناردوومی تاكو ئازادی بۆ دیلكراوان و بینین بۆ كوێران جاڕبده‌م،تاكو پێشێلكراوان به‌ره‌و ئازادی بنێرم و</VERS>
      <VERS vnumber="19">ساڵی ڕه‌زامه‌ندی خوداوه‌ند جاڕبده‌م.}) </VERS>
      <VERS vnumber="20">
          ئینجا پێچراوه‌كه‌ی پێچایه‌وه‌، دایه‌وه‌ خزمه‌تكاره‌كه‌ و دانیشت. هه‌موو ئه‌وانه‌ی له‌ كه‌نیشت بوون چاویان تێبڕی بوو.</VERS>
      <VERS vnumber="21">ده‌ستی پێ‌كرد قسه‌یان بۆ بكات: (ئه‌مڕۆ ئه‌م نووسراوه‌ی گوێتان لێ‌بوو هاته‌ دی.)  </VERS>
      <VERS vnumber="22">
          هه‌موو شایه‌تییان بۆ ده‌دا، سه‌رسام بوون له‌و وشه‌ نیعمه‌تدارانه‌ی له‌ ده‌می ده‌هاتنه‌ ده‌ره‌وه‌، ده‌یان‌ووت: (ئه‌مه‌ كوڕه‌كه‌ی یوسف نییه‌؟)  </VERS>
      <VERS vnumber="23">
          عیسا پێی فه‌رموون: (بێگومان ئه‌م په‌نده‌م پێ ده‌ڵێن: ئه‌ی پزیشك چاره‌سه‌ری خۆت بكه‌! ئه‌وه‌ی بیستمان و له‌ كه‌فه‌رناحوم كردت، لێره‌ش له‌ شاره‌كه‌ت‌دا بیكه‌.)  </VERS>
      <VERS vnumber="24">
          هه‌روه‌ها فه‌رمووی: (ڕاستیتان پێ ده‌ڵێم، هیچ پێغه‌مبه‌رێك له‌ شاره‌كه‌ی خۆی په‌سه‌ند ناكرێت.</VERS>
      <VERS vnumber="25">له‌ ڕاستی‌دا پێتان ده‌ڵێم، له‌ سه‌رده‌می ئه‌لیاس زۆر بێوه‌ژن له‌ ئیسرائیل‌دا هه‌بوون، كاتێ سێ ساڵ و شه‌ش مانگ ئاسمان به‌سترا، له‌ هه‌موو خاكه‌كه‌دا بووه‌ برسێتییه‌كی گه‌وره‌،</VERS>
      <VERS vnumber="26">به‌ڵام ئه‌لیاس بۆ ئه‌وان نه‌نێردرا، به‌ڵكو بۆ بێوه‌ژنێك له‌ سه‌ره‌فه‌ندی سه‌یدا.</VERS>
      <VERS vnumber="27">له‌ سه‌رده‌می ئه‌لیشه‌ع پێغه‌مبه‌ریش زۆر گول له‌ ئیسرائیل‌دا هه‌بوون، هیچیان پاك نه‌بوونه‌وه‌، نه‌عمانی سوری نه‌بێت.)  </VERS>
      <VERS vnumber="28">
          جا كه‌ ئه‌مه‌یان بیست هه‌موو له‌ كه‌نیشته‌كه‌ لێی پڕبوون.</VERS>
      <VERS vnumber="29">ده‌ریان‌كرده‌ ده‌ره‌وه‌ی شار، بردییانه‌ سه‌ر لێواری ئه‌و چیایه‌ی شاره‌كه‌یانی له‌سه‌ر بنیاد نرابوو، تاكو فڕێی‌بده‌نه‌ خواره‌وه‌.</VERS>
      <VERS vnumber="30">به‌ڵام ئه‌و به‌ ناویان‌دا تێپه‌ڕی و ڕۆیشت.  </VERS>
      <VERS vnumber="31">
          به‌ره‌و كه‌فه‌رناحوم دابه‌زی، كه‌ شارێكی جه‌لیله‌ و له‌ شه‌ممه‌دا فێری ده‌كردن.</VERS>
      <VERS vnumber="32">له‌ فێركردنه‌كه‌ی سه‌رسام بوون، چونكه‌ وشه‌كانی به‌ ده‌سه‌ڵاته‌وه‌ بوو.  </VERS>
      <VERS vnumber="33">
          له‌ كه‌نیشته‌كه‌دا پیاوێك هه‌بوو ڕۆحی‌پیسی تێدابوو. به‌ ده‌نگێكی به‌رز هاواری كرد:</VERS>
      <VERS vnumber="34">(ئای! عیسای ناسیره‌یی چیت لێمان ده‌وێت؟ هاتووی له‌ناومان ببه‌یت؟ ده‌تناسم تۆ كێیت، پیرۆزه‌كه‌ی خودایت.)  </VERS>
      <VERS vnumber="35">
          عیسا لێی ڕاخوڕی و فه‌رمووی: (بێ‌ده‌نگ به‌! لێی وه‌ره‌ ده‌ره‌وه‌!) ڕۆحه‌ پیسه‌كه‌ له‌ناوه‌ندیان به‌ زه‌وی‌دا دا و لێی ده‌رچوو، هیچ زیانیشی پێ نه‌گه‌یاند.  </VERS>
      <VERS vnumber="36">
          هه‌مووش سامگرتوو بوون و به‌ یه‌كتریان ده‌ووت: (ئه‌مه‌ چ وته‌یه‌كه‌؟ چونكه‌ به‌ ده‌سه‌ڵات و هێزه‌وه‌ فه‌رمان به‌ ڕۆحه‌پیسه‌كان ده‌دات و ده‌رده‌چن.)</VERS>
      <VERS vnumber="37">ئیتر هه‌واڵی له‌ هه‌موو ناوچه‌كانی ده‌وروبه‌ر بڵاو بۆوه‌.  </VERS>
      <VERS vnumber="38">
          له‌ كه‌نیشت هه‌ڵستا و چووه‌ ماڵی شیمۆن. خه‌سووی شیمۆن تایه‌كی توندی لێ‌بوو، له‌به‌ر ئه‌و تكایان لێ‌كرد.</VERS>
      <VERS vnumber="39">ئه‌ویش له‌سه‌ری ڕاوه‌ستا، له‌ تایه‌كه‌ی ڕاخوڕی و به‌ری‌دا. یه‌كسه‌ر هه‌ڵستایه‌وه‌ و خزمه‌تی كردن.  </VERS>
      <VERS vnumber="40">
          ڕۆژ ئاوابوو، هه‌موو نه‌خۆشه‌كانیان هێنایه‌ لای عیسا، به‌ نه‌خۆشی جۆراوجۆره‌وه‌، ئه‌ویش ده‌ستی له‌سه‌ر هه‌ریه‌كه‌یان دانا و چاكی‌كردنه‌وه‌.</VERS>
      <VERS vnumber="41">ڕۆحی‌پیس له‌ زۆران ده‌رده‌چوون، هاواریان ده‌كرد: (تۆ كوڕی خودای!) ئه‌ویش لێیانی ڕاده‌خوڕی و نه‌یده‌هێشت بدوێن، چونكه‌ زانییان مه‌سیحه‌كه‌یه‌.  </VERS>
      <VERS vnumber="42">
          كاتێ ڕۆژ هه‌ڵات، هه‌ڵستا و چووه‌ جێگایه‌كی چۆڵ، خه‌ڵكه‌كه‌ش به‌ دوای‌دا ده‌گه‌ڕان و هاتنه‌ لای، ڕایانگرت تاكو له‌لایان نه‌ڕوات.</VERS>
      <VERS vnumber="43">به‌ڵام پێی فه‌رموون: (له‌سه‌رمه‌ موژده‌ی پاشایه‌تی خودا بده‌مه‌ شاره‌كانی دیكه‌ش، چونكه‌ بۆ ئه‌مه‌ نێردراوم.)</VERS>
      <VERS vnumber="44">ئیتر به‌رده‌وام له‌ كه‌نیشته‌كانی یه‌هودیا جاڕی ده‌دا.  </VERS>
    </CHAPTER>
    <CHAPTER cnumber="5">
      <VERS vnumber="1">
          له‌و كاته‌ی خه‌ڵكه‌كه‌ پاڵه‌په‌ستۆیان ده‌كرد تاكو گوێ له‌ وشه‌ی خودا بگرن، كه‌ ئه‌و له‌ كه‌ناری ده‌ریاچه‌ی جه‌نیساره‌ت ڕاوه‌ستابوو،</VERS>
      <VERS vnumber="2">دوو به‌له‌می له‌ كه‌ناری ده‌ریاچه‌كه‌ بینی، ماسیگران لێیان ده‌رچووبوون و تۆڕه‌كانیان ده‌شوشت.</VERS>
      <VERS vnumber="3">چووه‌ ناو یه‌كێكیان، هی شیمۆن بوو، داوای لێ‌كرد كه‌مێك له‌ وشكایی دووری بخاته‌وه‌، ئینجا دانیشت و له‌ناو به‌له‌مه‌كه‌وه‌ خه‌ڵكه‌كه‌ی فێرده‌كرد.  </VERS>
      <VERS vnumber="4">
          كاتێ وته‌كانی ته‌واو كرد به‌ شیمۆنی فه‌رموو: (دووری‌بخه‌ره‌وه‌ بۆ قووڵایی و تۆڕه‌كانتان بۆ ڕاوكردن فڕێبده‌ن.)  </VERS>
      <VERS vnumber="5">
          شیمۆن وه‌ڵامی دایه‌وه‌: (گه‌وره‌م، به‌ درێژایی شه‌و زه‌حمه‌تمان كێشا و هیچمان نه‌گرت. به‌ڵام له‌به‌ر قسه‌ی تۆ، تۆڕه‌كان فڕێده‌ده‌م.)  </VERS>
      <VERS vnumber="6">
          كاتێ ئه‌مه‌یان كرد ماسییه‌كی زۆریان گرت، تۆڕه‌كانیان خه‌ریك بوو ده‌دڕا.</VERS>
      <VERS vnumber="7">جا ئیشاره‌تیان بۆ هاوكارانی ناو به‌له‌مه‌كه‌ی دیكه‌ كرد، تاكو بێن و یارمه‌تییان بده‌ن، ئیتر هاتن و هه‌ردوو به‌له‌مه‌كه‌یان پڕكرد، تا وای‌لێ‌هات خه‌ریك بوو نوقوم ببن.  </VERS>
      <VERS vnumber="8">
          شیمۆن په‌ترۆس كه‌ ئه‌مه‌ی بینی و له‌به‌رده‌م چۆكی عیسادا كه‌وت و ده‌یووت: (گه‌وره‌م لێم دووربكه‌وه‌، چونكه‌ مرۆڤێكی گوناهبارم!)</VERS>
      <VERS vnumber="9">چونكه‌ خۆی و هه‌موو ئه‌وانه‌ی له‌گه‌ڵی بوون سه‌رسام بوون له‌م ماسی گرتنه‌ی هه‌ڵیانگرته‌وه‌،</VERS>
      <VERS vnumber="10">یاقوب و یۆحه‌نای كوڕه‌كانی زه‌بدیش، هاوبه‌شی شیمۆن بوون.  عیسا به‌ شیمۆنی فه‌رموو: (مه‌ترسه‌! له‌مه‌وپاش مرۆڤ ڕاو ده‌كه‌یت.)</VERS>
      <VERS vnumber="11">دوای ئه‌وه‌ی به‌له‌مه‌كانیان هێنا وشكایی، هه‌موو شتێكیان به‌جێ‌هێشت و دوای كه‌وتن.  </VERS>
      <VERS vnumber="12">
          ئه‌وه‌بوو له‌ یه‌كێك له‌ شاره‌كان، پیاوێكی پڕ له‌ گولی هه‌بوو، كه‌ عیسای بینی به‌ ڕوودا كه‌وت و لێی پاڕایه‌وه‌: (گه‌وره‌م، ئه‌گه‌ر بته‌وێت، ده‌توانی پاكم بكه‌یته‌وه‌.)  </VERS>
      <VERS vnumber="13">
          عیساش ده‌ستی درێژكرد و ده‌ستی لێ‌دا، فه‌رمووی: (ده‌مه‌وێت، پاك‌ببه‌وه‌.) ئیتر یه‌كسه‌ر گولییه‌كه‌ی لێ‌بۆوه‌.  </VERS>
      <VERS vnumber="14">
          عیسا ڕایسپارد: (به‌ كه‌س مه‌ڵێ، به‌ڵام بڕۆ خۆت پیشانی كاهین بده‌، بۆ پاكبوونه‌وه‌كه‌ت ئه‌و قوربانییه‌ی موسا فه‌رمانی كردووه‌ بیكه‌، وه‌ك شایه‌تییه‌ك بۆیان.)  </VERS>
      <VERS vnumber="15">
          به‌ڵام هه‌واڵی ئه‌و زیاتر بڵاو ده‌بۆوه‌، جا حه‌شاماتێك كۆبوونه‌وه‌ تاكو گوێ‌بگرن و نه‌خۆشییه‌كانیان چاكبێته‌وه‌.</VERS>
      <VERS vnumber="16">ئه‌ویش دوورده‌كه‌وته‌وه‌ بۆ چۆڵه‌وانی و نوێژی ده‌كرد.  </VERS>
      <VERS vnumber="17">
          ڕۆژێكیان خه‌ریكی فێركردن بوو، فه‌ریسی و مالمه‌كانیش كه‌ له‌ هه‌موو گونده‌كانی جه‌لیل و یه‌هودیا و ئۆرشه‌لیمه‌وه‌ هاتبوون دانیشتبوون، توانای خوداوه‌ندیشی تێدابوو بۆ چاككردنه‌وه‌.</VERS>
      <VERS vnumber="18">چه‌ند پیاوێك هاتن ئیفلیجێكیان به‌ جێگه‌كه‌یه‌وه‌ هێنا و ده‌یانویست بیهێننه‌ ژووره‌وه‌ و له‌به‌رده‌می دایبنێن.</VERS>
      <VERS vnumber="19">كاتێ له‌به‌ر خه‌ڵكه‌كه‌ ڕێیان نه‌بوو بیبه‌نه‌ ژووره‌وه‌، سه‌ركه‌وتنه‌ سه‌ربان و به‌ جێگه‌كه‌یه‌وه‌ به‌ نێوان خشته‌كان‌دا بۆ به‌رده‌م عیسا شۆڕیان كرده‌وه‌ ناوه‌ڕاست.  </VERS>
      <VERS vnumber="20">
          كه‌ عیسا باوه‌ڕی ئه‌وانی بینی، فه‌رمووی: (كابرا، گوناهه‌كانت به‌خشران.)  </VERS>
      <VERS vnumber="21">
          مالم و فه‌ریسییه‌كان كه‌وتنه‌ پرسیار: (ئه‌مه‌ كێیه‌ كفر ده‌كات؟ بێجگه‌ له‌ خودا كێ ده‌توانێت گوناه‌ ببه‌خشێت؟)  </VERS>
      <VERS vnumber="22">
          عیساش به‌ بیركردنه‌وه‌ی ئه‌وانی زانی، وه‌ڵامی دانه‌وه‌: (بۆ له‌ دڵتان‌دا ئاوا بیر ده‌كه‌نه‌وه‌؟</VERS>
      <VERS vnumber="23">كامیان ئاسانتره‌، بووترێت: "گوناهه‌كانت به‌خشران،" یان بووترێت: "هه‌سته‌ و بڕۆ"؟</VERS>
      <VERS vnumber="24">به‌ڵام تاكو بزانن كوڕی مرۆڤ له‌سه‌ر زه‌وی ده‌سه‌ڵاتی گوناه‌ به‌خشینی هه‌یه‌،...) به‌ ئیفلیجه‌كه‌ی فه‌رموو: (پێت ده‌ڵێم: هه‌سته‌، جێگه‌كه‌ت هه‌ڵگره‌ و بڕۆ ماڵه‌وه‌.)</VERS>
      <VERS vnumber="25">یه‌كسه‌ر له‌به‌رچاویان هه‌ڵستا، ئه‌وه‌ی له‌سه‌ری ڕاكشابوو هه‌ڵیگرت و چۆوه‌ ماڵی خۆی، خوداشی شكۆدار ده‌كرد.</VERS>
      <VERS vnumber="26">هه‌موویان سامگرتوو بوون و خودایان شكۆدار ده‌كرد، پڕبوون له‌ ترس و وتیان: (ئه‌مڕۆ شتی سه‌یرمان بینی.)  </VERS>
      <VERS vnumber="27">
          دوای ئه‌مانه‌ عیسا ده‌رچوو، باجگرێكی بینی ناوی لێڤی بوو، له‌ شوێنی باجگری دانیشتبوو، پێی فه‌رموو: (دوام بكه‌وه‌.)</VERS>
      <VERS vnumber="28">ئه‌ویش هه‌موو شتێكی به‌جێ‌هێشت، هه‌ڵستا و دوای كه‌وت.  </VERS>
      <VERS vnumber="29">
          لێڤی له‌ ماڵی خۆی‌دا میواندارییه‌كی گه‌وره‌ی بۆ كرد، زۆر له‌ باجگران و خه‌ڵكی دیكه‌ له‌گه‌ڵیان له‌سه‌ر خوان بوون.</VERS>
      <VERS vnumber="30">جا فه‌ریسی و مالمه‌كانیان بۆڵه‌بۆڵیان له‌سه‌ر قوتابییه‌كانی كرد و ده‌یان‌ووت: (بۆچی له‌گه‌ڵ باجگر و گوناهباران ده‌خۆن و ده‌خۆنه‌وه‌؟)  </VERS>
      <VERS vnumber="31">
          عیساش وه‌ڵامی دایه‌وه‌: (له‌شساغ پێویستی به‌ پزیشك نییه‌، به‌ڵكو نه‌خۆش.</VERS>
      <VERS vnumber="32">نه‌هاتووم ڕاستودروستان بانگ بكه‌م، به‌ڵكو گوناهباران بۆ تۆبه‌كردن.)  </VERS>
      <VERS vnumber="33">
          ئینجا پێیان وت: (قوتابییه‌كانی یه‌حیا زۆر ڕۆژوو ده‌گرن و نوێژ ده‌كه‌ن، هه‌روه‌ها ئه‌وانه‌ی فه‌ریسییه‌كان، به‌ڵام ئه‌وانه‌ی تۆ ده‌خۆن و ده‌خۆنه‌وه‌.)  </VERS>
      <VERS vnumber="34">
          عیساش پێی فه‌رموون: (ئایا ده‌توانن وا بكه‌ن شاییگێڕان به‌ڕۆژوو بن، كاتێ زاوا له‌گه‌ڵیانه‌؟</VERS>
      <VERS vnumber="35">به‌ڵام ڕۆژانێك دێت كه‌ زاوایان لێ ده‌بردرێت، ئه‌وسا له‌و ڕۆژانه‌دا به‌ڕۆژوو ده‌بن.)  </VERS>
      <VERS vnumber="36">
          هه‌روه‌ها نموونه‌یه‌كی بۆ هێنانه‌وه‌: (كه‌س په‌ڕۆكێكی نوێ نادڕێنێت تا جلێكی كۆنی پێ پینه‌ بكات، چونكه‌ نوێیه‌كه‌ ده‌دڕێت و كۆنه‌كه‌ش ناگونجێت له‌گه‌ڵ پینه‌ نوێیه‌كه‌.</VERS>
      <VERS vnumber="37">كه‌سیش شه‌رابی نوێ ناكاته‌ ناو مه‌شكه‌ی كۆنه‌وه‌، چونكه‌ شه‌رابه‌ نوێیه‌كه‌ مه‌شكه‌كه‌ ده‌دڕێنێت و ده‌ڕژێت، مه‌شكه‌كه‌ش له‌ناوده‌چێت.</VERS>
      <VERS vnumber="38">كه‌واته‌ پێویسته‌ شه‌رابی نوێ بكرێته‌ مه‌شكه‌ی نوێوه‌.</VERS>
      <VERS vnumber="39">كه‌سیش نییه‌ شه‌رابی كۆن بخواته‌وه‌ و ئاره‌زووی نوێ بكات، چونكه‌ ده‌ڵێت "كۆنه‌كه‌ خۆشتره‌.")  </VERS>
    </CHAPTER>
    <CHAPTER cnumber="6">
      <VERS vnumber="1">
          له‌ شه‌ممه‌دا عیسا به‌ ناو ده‌غڵان‌دا تێده‌په‌ڕی، قوتابییه‌كانی گوڵه‌گه‌نمیان لێ‌ده‌كرده‌وه‌، له‌ناو ده‌ستیان ده‌یانپڕواند و ده‌یانخوارد.</VERS>
      <VERS vnumber="2">هه‌ندێك فه‌ریسی پێیان وتن: (بۆچی ئه‌وه‌ی له‌ شه‌ممه‌دا دروست نییه‌ ده‌یكه‌ن؟)  </VERS>
      <VERS vnumber="3">
          عیسا وه‌ڵامی دایه‌وه‌: (ئه‌ی نه‌تانخوێندۆته‌وه‌ داود كاتێ برسی بوو چی كرد، خۆی و ئه‌وانه‌ی له‌گه‌ڵی بوون؟</VERS>
      <VERS vnumber="4">چۆن چووه‌ ماڵی خودا و نانی ته‌رخانكراوی برد و خواردی، دایه‌ ئه‌وانه‌ش كه‌ له‌گه‌ڵی بوون، ئه‌وه‌ی دروست نییه‌ بخورێت بۆ كاهینان نه‌بێت؟)</VERS>
      <VERS vnumber="5">ئینجا پێی فه‌رموون: (كوڕی مرۆڤ خۆی گه‌وره‌ی شه‌ممه‌یه‌.)  </VERS>
      <VERS vnumber="6">
          له‌ شه‌ممه‌یه‌كی دیكه‌دا، چووه‌ ناو كه‌نیشت و خه‌ڵكی فێرده‌كرد. پیاوێك له‌وێ بوو ده‌ستی ڕاستی وشك بوو.</VERS>
      <VERS vnumber="7">مالم و فه‌ریسییه‌كان سه‌یری عیسایان ده‌كرد، ئاخۆ له‌ شه‌ممه‌دا چاك‌ده‌كاته‌وه‌، تاكو سكاڵایه‌كی له‌سه‌ر بدۆزنه‌وه‌.</VERS>
      <VERS vnumber="8">به‌ڵام به‌ بیركردنه‌وه‌یانی زانی، به‌ پیاوه‌ ده‌ست وشكه‌كه‌ی فه‌رموو: (هه‌سته‌ و له‌ناوه‌ڕاست ڕاوه‌سته‌.) ئه‌ویش هه‌ڵستا و ڕاوه‌ستا.  </VERS>
      <VERS vnumber="9">
          عیسا پێی فه‌رموون: (لێتان ده‌پرسم، ئاخۆ له‌ شه‌ممه‌دا كردنی باشه‌ دروسته‌ یان خراپه‌؟ ڕزگاركردنی كه‌سێك یان له‌ناوبردنی؟)  </VERS>
      <VERS vnumber="10">
          چاوی به‌ هه‌موویان‌دا گێڕا، به‌ پیاوه‌كه‌ی فه‌رموو: (ده‌ستت درێژ بكه‌.) ئه‌ویش كردی و ده‌ستی چاكبۆوه‌.</VERS>
      <VERS vnumber="11">به‌ڵام ئه‌وان پڕبوون له‌ تووڕه‌یی و له‌گه‌ڵ یه‌كتری گفتوگۆیان ده‌كرد چی له‌ عیسا بكه‌ن.  </VERS>
      <VERS vnumber="12">
          له‌و ڕۆژانه‌دا عیسا چووه‌ چیا تاكو نوێژ بكات، شه‌وه‌كه‌ی هه‌موو به‌ نوێژكردن بۆ خودا به‌سه‌ربرد.</VERS>
      <VERS vnumber="13">كه‌ ڕۆژ‌بۆوه‌، قوتابییه‌كانی بانگ‌كرد، دوازده‌ی لێ هه‌ڵبژاردن و ناوی لێنان نێردراوان:</VERS>
      <VERS vnumber="14">شیمۆن كه‌ ناوی لێنا په‌ترۆس، له‌گه‌ڵ ئه‌ندراوسی برای، یاقوب و یۆحه‌نا، فیلیپۆس و به‌رتۆلماوس،</VERS>
      <VERS vnumber="15">مه‌تا و تۆماس، یاقوبی كوڕی حه‌لفی و شیمۆن كه‌ ناسراوبوو به‌ دڵگه‌رم،</VERS>
      <VERS vnumber="16">یه‌هوزای كوڕی یاقوب و یه‌هوزای ئه‌سخه‌ریوتی كه‌ ناپاك ده‌رچوو.  </VERS>
      <VERS vnumber="17">
          ئینجا له‌گه‌ڵیان هاته‌ خواره‌وه‌ و له‌ شوێنێكی ته‌ختایی ڕاوه‌ستا، له‌گه‌ڵ كۆمه‌ڵێكی زۆر له‌ قوتابییه‌كانی و حه‌شاماتێكی خه‌ڵك كه‌ له‌ هه‌موو یه‌هودیا و ئۆرشه‌لیم و كه‌ناری سور و سه‌یدا،</VERS>
      <VERS vnumber="18">ئه‌وانه‌ی هاتن گوێی لێ بگرن و له‌ نه‌خۆشییه‌كانیان چاكببنه‌وه‌، ئه‌وانه‌ش كه‌ به‌ ده‌ست ڕۆحه‌پیسه‌كان ده‌یانناڵاند چاكبوونه‌وه‌.</VERS>
      <VERS vnumber="19">هه‌موو خه‌ڵكه‌كه‌ش هه‌وڵیان ده‌دا ده‌ستی لێ بده‌ن، چونكه‌ توانایه‌كی لێ ده‌رده‌چوو و هه‌مووانی چاك‌ده‌كرده‌وه‌.  </VERS>
      <VERS vnumber="20">
          ئینجا چاوی بۆ قوتابییه‌كانی هه‌ڵبڕی و فه‌رمووی:  (خۆزگه‌ ده‌خوازرێ به‌ ئێوه‌، ئه‌ی هه‌ژاران،چونكه‌ شانشینی خودا بۆ ئێوه‌یه‌.</VERS>
      <VERS vnumber="21">خۆزگه‌ ده‌خوازرێ به‌ ئێوه‌ كه‌ ئێستا برسین،چونكه‌ تێر ده‌بن.خۆزگه‌ ده‌خوازرێ به‌ ئێوه‌ كه‌ ئێستا ده‌گریێن،چونكه‌ پێده‌كه‌نن.</VERS>
      <VERS vnumber="22">خۆزگه‌ ده‌خوازرێ به‌ ئێوه‌ كاتێ خه‌ڵك ڕقی لێتان ده‌بێته‌وه‌ وكاتێ جیاتان ده‌كه‌نه‌وه‌، جنێوتان پێ ده‌ده‌ن وبه‌ به‌دكار ناوتان ده‌به‌ن، له‌به‌ر كوڕی مرۆڤ. </VERS>
      <VERS vnumber="23">
          له‌و ڕۆژه‌دا دڵخۆش بن و هه‌ڵپه‌ڕن، له‌به‌ر ئه‌وه‌ی له‌ ئاسمان پاداشتتان گه‌وره‌یه‌، چونكه‌ باوكانیان ئاوایان به‌ پێغه‌مبه‌ران كردووه‌.</VERS>
      <VERS vnumber="24">به‌ڵام قوڕ به‌ سه‌رتان ئه‌ی ده‌وڵه‌مه‌ندان،چونكه‌ دڵنه‌وایی خۆتان وه‌رگرتووه‌.</VERS>
      <VERS vnumber="25">قوڕ به‌ سه‌رتان ئه‌ی ئه‌وانه‌ی ئێستا تێرن،چونكه‌ ئێوه‌ برسی ده‌بن.قوڕ به‌ سه‌رتان ئه‌ی ئه‌وانه‌ی ئێستا پێده‌كه‌نن،چونكه‌ ئێوه‌ ماته‌م ده‌گێڕن و ده‌گریێن.</VERS>
      <VERS vnumber="26">قوڕ به‌ سه‌رتان كاتێ هه‌موو خه‌ڵك ستایشتان ده‌كات،چونكه‌ باوكانیان ئاوایان بۆ پێغه‌مبه‌ره‌ درۆزنه‌كان كردووه‌. </VERS>
      <VERS vnumber="27">
          به‌ڵام ئه‌ی گوێگران پێتان ده‌ڵێم: دوژمنه‌كانتان خۆش‌بووێ، چاكه‌ بكه‌ن له‌گه‌ڵ ئه‌وانه‌ی ڕقیان لێتان ده‌بێته‌وه‌،</VERS>
      <VERS vnumber="28">ئه‌وانه‌ی نه‌فره‌تتان لێ‌ده‌كه‌ن داوای به‌ره‌كه‌تیان بۆ بكه‌ن، نوێژ بكه‌ن بۆ ئه‌وانه‌ی خراپه‌تان له‌گه‌ڵ ده‌كه‌ن.</VERS>
      <VERS vnumber="29">ئه‌وه‌ی له‌ ڕوومه‌تت ده‌دات، لایه‌كه‌ی دیكه‌شی بۆ ڕابگره‌. ئه‌وه‌ی چاكه‌ته‌كه‌ت ده‌بات، لاریت نه‌بێت بۆ كراسه‌كه‌شت.</VERS>
      <VERS vnumber="30">كێ داوای شتێكی لێ‌كردیت بیده‌رێ. ئه‌وه‌ش كه‌ شتێكت لێ ده‌بات لێی داوا مه‌كه‌وه‌.</VERS>
      <VERS vnumber="31">وه‌كو ده‌تانه‌وێ خه‌ڵكی چیتان بۆ بكه‌ن، ئێوه‌ش ئاوایان بۆ بكه‌ن.  </VERS>
      <VERS vnumber="32">
          ئه‌گه‌ر ئه‌وانه‌تان خۆش‌بووێ كه‌ ئێوه‌یان خۆش‌ده‌وێت، چیتان زیاتره‌؟ ته‌نانه‌ت گوناهبارانیش ئه‌وانه‌یان خۆش‌ده‌وێت كه‌ خۆشیان ده‌وێن.</VERS>
      <VERS vnumber="33">ئه‌گه‌ر باش بن له‌گه‌ڵ ئه‌وانه‌ی له‌گه‌ڵتان باشن، چیتان زیاتره‌؟ گوناهبارانیش ئاوا ده‌كه‌ن.</VERS>
      <VERS vnumber="34">ئه‌گه‌ر قه‌رز بده‌نه‌ ئه‌وانه‌ی هیوادارن لێیان وه‌ربگرنه‌وه‌، چیتان زیاتره‌؟ گوناهبارانیش قه‌رز ده‌ده‌نه‌ گوناهباران تاكو ئه‌وه‌نده‌ وه‌ربگرنه‌وه‌.</VERS>
      <VERS vnumber="35">به‌ڵام دوژمنه‌كانتان خۆش‌بووێ، چاكه‌ بكه‌ن و قه‌رز بده‌ن، چاوه‌ڕێی وه‌رگرتنه‌وه‌ش مه‌كه‌ن، به‌مه‌ پاداشتتان گه‌وره‌ ده‌بێت و ده‌بنه‌ ڕۆڵه‌ی خودای هه‌ره‌به‌رز، چونكه‌ ئه‌و له‌گه‌ڵ سپڵه‌ و به‌دكاران نه‌رم و نیانه‌.</VERS>
      <VERS vnumber="36">به‌ به‌زه‌یی بن، وه‌ك باوكتان به‌ به‌زه‌ییه‌.  </VERS>
      <VERS vnumber="37">
          حوكم مه‌ده‌ن، حوكم نادرێن. كه‌س تاوانبار مه‌كه‌ن تاوانبار ناكرێن. ببه‌خشن ده‌به‌خشرێن.</VERS>
      <VERS vnumber="38">بده‌ن، پێتان ده‌درێت، پێوانه‌یه‌كی چاكی په‌ستێنراوی هه‌ژێندراوی لێڕژاوتان ده‌خرێته‌ باوه‌ش، چونكه‌ به‌و پێوانه‌یه‌ی ده‌پێون بۆتان ده‌پێورێته‌وه‌.)  </VERS>
      <VERS vnumber="39">
          نموونه‌یه‌كی بۆ هێنانه‌وه‌: (ئایا كوێر ده‌توانێت ڕابه‌رایه‌تی كوێر بكات؟ هه‌ردووكیان ناكه‌ونه‌ چاڵه‌وه‌؟</VERS>
      <VERS vnumber="40">قوتابی له‌ مامۆستاكه‌ی به‌رزتر نییه‌، به‌ڵام هه‌ر كه‌سێك ته‌واو فێربێت، وه‌ك مامۆستاكه‌ی لێدێت.  </VERS>
      <VERS vnumber="41">
          بۆچی پووشی ناو چاوی براكه‌ت ده‌بینیت، به‌ڵام تێبینی كاریته‌كه‌ی ناو چاوی خۆت ناكه‌یت؟</VERS>
      <VERS vnumber="42">چۆن ده‌توانی به‌ براكه‌ت بڵێی: "برام با پووشه‌كه‌ی ناو چاوت ده‌ربهێنم" كه‌ كاریته‌كه‌ی ناو چاوی خۆت نابینیت؟ ئه‌ی دووڕوو، یه‌كه‌م جار كاریته‌كه‌ی ناو چاوت ده‌ربهێنه‌، ئینجا باش ده‌بینیت بۆ ده‌رهێنانی پووشه‌كه‌ی ناو چاوی براكه‌ت.  </VERS>
      <VERS vnumber="43">
          چونكه‌ هیچ دارێكی باش به‌رهه‌می خراپ نادات و داری خراپیش به‌رهه‌می باش نادات.</VERS>
      <VERS vnumber="44">هه‌ر دارێك به‌ به‌رهه‌مه‌كه‌ی ده‌ناسرێته‌وه‌. نه‌ هه‌نجیر له‌ دڕك ده‌ڕنرێت و نه‌ ترێش له‌ تووتڕك.</VERS>
      <VERS vnumber="45">مرۆڤی چاك له‌ گه‌نجینه‌ چاكه‌كه‌ی دڵ، چاكه‌ ده‌رده‌هێنێت، خراپیش له‌ خراپه‌وه‌ خراپه‌ ده‌رده‌هێنێت. چونكه‌ ئه‌وه‌ی له‌ دڵ هه‌ڵده‌قوڵێت ده‌م پێی ده‌دوێت.  </VERS>
      <VERS vnumber="46">
          بۆ بانگم ده‌كه‌ن "خوداوه‌ند، خوداوه‌ند،" كه‌چی ئه‌وه‌ی ده‌یڵێم نایكه‌ن؟</VERS>
      <VERS vnumber="47">ئه‌وه‌ی بۆ لام دێت و گوێ له‌ وته‌كانم ده‌گرێت و كاری پێ ده‌كات، پیشانتان ده‌ده‌م له‌ كێ ده‌چێت.</VERS>
      <VERS vnumber="48">له‌ مرۆڤێك ده‌چێت خانوویه‌ك دروست‌ده‌كات، جا هه‌ڵیكه‌ند و قووڵی كرد و بناغه‌كه‌ی له‌سه‌ر به‌رد دانا، لافاو هه‌ڵستا و ڕووبار له‌ خانووه‌كه‌ی دا، به‌ڵام نه‌یتوانی بیهه‌ژێنێت، چونكه‌ له‌سه‌ر به‌رد بنیاد نرابوو.</VERS>
      <VERS vnumber="49">به‌ڵام ئه‌وه‌ی گوێی لێ‌بوو و په‌یڕه‌وی نه‌كرد، له‌ مرۆڤێك ده‌چێت بێ بناغه‌ خانووی له‌سه‌ر زه‌وی دروستكرد. ڕووبار لێی‌دا و یه‌كسه‌ر كه‌وت، وێرانی خانووه‌كه‌ش گه‌وره‌ بوو.)  </VERS>
    </CHAPTER>
    <CHAPTER cnumber="7">
      <VERS vnumber="1">
          كه‌ عیسا هه‌موو وته‌كانی له‌ گوێی خه‌ڵكه‌كه‌دا ته‌واو كرد، چووه‌ ناو كه‌فه‌رناحوم.</VERS>
      <VERS vnumber="2">سه‌رپه‌لێك كۆیله‌یه‌كی هه‌بوو زۆری خۆش‌ده‌ویست، نه‌خۆش بوو و له‌سه‌ره‌ مه‌رگ‌دا بوو.</VERS>
      <VERS vnumber="3">كاتێ به‌ عیسای بیست، پیرانی جوله‌كه‌ی نارده‌ لای و داوای لێ‌كرد بێت تا كۆیله‌كه‌ی چاكبكاته‌وه‌.</VERS>
      <VERS vnumber="4">هاتنه‌ لای عیسا و لێی پاڕانه‌وه‌: (شایانی ئه‌وه‌یه‌ كه‌ ئه‌مه‌ی بۆ بكه‌یت،</VERS>
      <VERS vnumber="5">چونكه‌ گه‌لی ئێمه‌ی خۆش‌ده‌وێت و كه‌نیشتی بۆمان دروستكرد.)</VERS>
      <VERS vnumber="6">عیساش له‌گه‌ڵیان چوو.  كاتێ له‌ ماڵه‌كه‌ دوور نه‌بوو، سه‌رپه‌له‌كه‌ براده‌رانی نارد پێی بڵێن: (گه‌وره‌م ئه‌زیه‌ت مه‌كێشه‌، شایانی ئه‌وه‌ نیم خۆت بێیته‌ ماڵه‌كه‌م،</VERS>
      <VERS vnumber="7">له‌به‌ر ئه‌وه‌ خۆم دانه‌نا كه‌ شایانی ئه‌وه‌ بم بێمه‌ لات. به‌ڵام وشه‌یه‌ك بفه‌رموو، خزمه‌تكاره‌كه‌م چاك‌ده‌بێته‌وه‌.</VERS>
      <VERS vnumber="8">چونكه‌ منیش مرۆڤێكی له‌ ژێر ده‌سه‌ڵاتم، سه‌ربازیش له‌ ژێر ده‌ستم هه‌یه‌، به‌مه‌ ده‌ڵێم "بڕۆ"، ده‌ڕوات، به‌وی دیكه‌ش "وه‌ره‌"، دێت، به‌ كۆیله‌كه‌شم "ئه‌مه‌ بكه‌"، ده‌یكات.)  </VERS>
      <VERS vnumber="9">
          كاتێ عیسا گوێی له‌مه‌ بوو، لێی سه‌رسام بوو، ئینجا ئاوڕی له‌و خه‌ڵكه‌ دایه‌وه‌ كه‌ دوای كه‌وتبوون، فه‌رمووی: (پێتان ده‌ڵێم، له‌ ئیسرائیل‌دا باوه‌ڕێكی به‌هێزی ئاوام نه‌دیوه‌.)</VERS>
      <VERS vnumber="10">ئه‌وانه‌ی نێردرابوون گه‌ڕانه‌وه‌ ماڵه‌كه‌، بینییان كۆیله‌كه‌ له‌شساغه‌.  </VERS>
      <VERS vnumber="11">
          بۆ ڕۆژی پاشتر، عیسا بۆ شارێك چوو ناوی نایین بوو، قوتابییه‌كانی و حه‌شاماتێك له‌گه‌ڵی چوون.</VERS>
      <VERS vnumber="12">كاتێ له‌ ده‌روازه‌ی شاره‌كه‌ نزیك‌بۆوه‌، ته‌رمێك به‌سه‌ر شانه‌وه‌ بوو، تاقانه‌ی دایكی بوو كه‌ بێوه‌ژنه‌، خه‌ڵكێكی زۆری شاره‌كه‌ی له‌گه‌ڵ‌بوو.</VERS>
      <VERS vnumber="13">كاتێ خوداوه‌ند بینی، دڵی پێی سووتا و پێی فه‌رموو: (مه‌گریێ.)  </VERS>
      <VERS vnumber="14">
          ئینجا هاته‌ پێشه‌وه‌ و ده‌ستی له‌ داره‌بازه‌كه‌ دا، هه‌ڵگرانی ڕاوه‌ستان. فه‌رمووی: (لاوه‌، پێت ده‌ڵێم، هه‌سته‌!)</VERS>
      <VERS vnumber="15">مردووه‌كه‌ ڕاستبۆوه‌ و ده‌ستی كرد به‌ قسه‌كردن، عیساش دایه‌وه‌ ده‌ست دایكی.  </VERS>
      <VERS vnumber="16">
          هه‌موو ترسیان لێ نیشت، خودایان شكۆدار كرد، وتیان: (له‌ ناومان‌دا پێغه‌مبه‌رێكی پایه‌ به‌رز هه‌ڵستاوه‌، خوداش گه‌له‌كه‌ی خۆی به‌سه‌ركرده‌وه‌!)</VERS>
      <VERS vnumber="17">ئه‌م هه‌واڵه‌ی ئه‌و له‌ هه‌موو یه‌هودیا و هه‌موو ناوچه‌كانی ده‌وروپشت بڵاو بۆوه‌.  </VERS>
      <VERS vnumber="18">
          قوتابییه‌كانی یه‌حیا هه‌موو ئه‌مانه‌یان به‌ یه‌حیا ڕاگه‌یاند. ئه‌ویش دووان له‌ قوتابییه‌كانی بانگ‌كرد و</VERS>
      <VERS vnumber="19">بۆ خوداوه‌ندی نارد، ده‌یووت، (تۆی ئه‌وه‌ی دێیت، یان چاوه‌ڕێی یه‌كێكی دیكه‌ بكه‌ین؟)  </VERS>
      <VERS vnumber="20">
          پیاوه‌كان هاتنه‌ لای عیسا، وتیان: (یه‌حیای له‌ئاوهه‌ڵكێش ئێمه‌ی بۆ لات ناردووه‌، ده‌ڵێت: "تۆی ئه‌وه‌ی دێیت، یان چاوه‌ڕێی یه‌كێكی دیكه‌ بكه‌ین؟")  </VERS>
      <VERS vnumber="21">
          له‌و كاته‌دا عیسا زۆرانی له‌ نه‌خۆشی و ده‌رد و ڕۆحه‌پیسه‌كان چاككرده‌وه‌، بۆ زۆر كوێریش دیتنی به‌خشی.</VERS>
      <VERS vnumber="22">ئینجا له‌ وه‌ڵام‌دا پێی فه‌رموون: (بڕۆن چیتان بینی و بیستتان به‌ یه‌حیای ڕابگه‌یه‌نن، كوێر ده‌بینن و شه‌ل ده‌ڕۆن و گول پاك‌ده‌بنه‌وه‌، كه‌ڕ ده‌بیستن و مردوو هه‌ڵستاونه‌ته‌وه‌ و هه‌ژار موژده‌یان ده‌درێتێ.</VERS>
      <VERS vnumber="23">خۆزگه‌ش ده‌خوازرێ به‌وه‌ی ساتمه‌م لێ ناكات.)  </VERS>
      <VERS vnumber="24">
          كه‌ په‌یامنێرانی یه‌حیا ڕۆیشتن، عیسا ده‌ستی پێ‌كرد باسی یه‌حیا بكات بۆ خه‌ڵكه‌كه‌: (بۆ بینینی چی ده‌رچوونه‌ چۆڵه‌وانی؟ قامیشێك كه‌ با ده‌یهه‌ژێنێ؟</VERS>
      <VERS vnumber="25">ئه‌ی بۆ بینینی چی ده‌رچوون؟ مرۆڤێك كه‌ به‌رگی نه‌رمی پۆشیوه‌؟ ئه‌وه‌تا ئه‌وانه‌ی به‌رگیان نایابه‌ و سه‌ڵته‌نه‌ت لێده‌ده‌ن وا له‌ كۆشكه‌كانن.</VERS>
      <VERS vnumber="26">كه‌واته‌ ده‌رچوون چی ببینن؟ پێغه‌مبه‌رێك؟ به‌ڵێ پێتان ده‌ڵێم له‌ پێغه‌مبه‌ریش زیاتر.</VERS>
      <VERS vnumber="27">ئه‌مه‌ ئه‌وه‌یه‌ كه‌ ده‌رباره‌ی نووسراوه‌:  {ئه‌وه‌تا من په‌یامبه‌ری خۆم له‌پێشته‌وه‌ ده‌نێرم،ئه‌وه‌ی ڕێگات بۆ ئاماده‌ ده‌كات.}</VERS>
      <VERS vnumber="28">پێتان ده‌ڵێم، له‌نێو له‌ ژنبووان‌دا له‌ یه‌حیا گه‌وره‌تر نییه‌، به‌ڵام بچووكترینی شانشینی خودا له‌و گه‌وره‌تره‌.)  </VERS>
      <VERS vnumber="29">
          هه‌موو ئه‌وانه‌ی گوێیان لێ‌بوو، ته‌نانه‌ت باجگرانیش دانیان نا به‌ دادپه‌روه‌ری خودا، چونكه‌ به‌ له‌ئاوهه‌ڵكێشانی یه‌حیا له‌ئاوهه‌ڵكێشرا بوون.</VERS>
      <VERS vnumber="30">به‌ڵام فه‌ریسی و ته‌وراتناس خواستی خودایان ده‌رهه‌ق به‌ خۆیان ڕه‌تكرده‌وه‌، چونكه‌ له‌سه‌ر ده‌ستی ئه‌و له‌ ئاو هه‌ڵنه‌كێشرابوون.  </VERS>
      <VERS vnumber="31">
          خه‌ڵكی ئه‌م نه‌وه‌یه‌ له‌ چی بچووێنم؟ له‌ چی ده‌چن؟</VERS>
      <VERS vnumber="32">له‌و منداڵانه‌ ده‌چن كه‌ له‌ بازاڕدا دانیشتوون یه‌كتری بانگ ده‌كه‌ن و ده‌ڵێن:  "زوڕنامان بۆ لێدان و هه‌ڵنه‌په‌ڕین،شینمان بۆ كردن و نه‌گریان." </VERS>
      <VERS vnumber="33">
          یه‌حیای له‌ئاوهه‌ڵكێش هات، نه‌ نان ده‌خوات و نه‌ شه‌راب ده‌خواته‌وه‌، وتتان: "رۆحی پیسی هه‌یه‌."</VERS>
      <VERS vnumber="34">كوڕی مرۆڤ هات، ده‌خوات و ده‌خواته‌وه‌، وتتان: "كابرایه‌كی نه‌وسن و سه‌رخۆشه‌، هاوڕێی باجگران و گوناهبارانه‌."</VERS>
      <VERS vnumber="35">به‌ڵام دانایی به‌ هه‌موو منداڵانی ده‌سه‌لمێندرێت.)  </VERS>
      <VERS vnumber="36">
          یه‌كێك له‌ فه‌ریسییه‌كان داوای له‌ عیسا كرد نانی له‌گه‌ڵ بخوات، ئه‌ویش چووه‌ ماڵی فه‌ریسییه‌كه‌ و له‌سه‌ر خوان پاڵی‌دایه‌وه‌.</VERS>
      <VERS vnumber="37">له‌ شاره‌كه‌ ئافره‌تێكی گوناهبار هه‌بوو، زانی عیسا له‌ ماڵی فه‌ریسییه‌كه‌ دانیشتووه‌، بوتڵێكی ئه‌له‌باسته‌ریی بۆنی هێنا،</VERS>
      <VERS vnumber="38">له‌ دواوه‌ به‌ گریانه‌وه‌ له‌لای پێی ڕاوه‌ستا، پێیه‌كانی به‌ فرمێسك ته‌ڕ كرد و به‌ قژی سه‌ری ده‌یسڕییه‌وه‌، پێی ماچ‌ده‌كرد و به‌ بۆنه‌كه‌ چه‌وری ده‌كرد.  </VERS>
      <VERS vnumber="39">
          فه‌ریسییه‌كه‌ی داوه‌تی كردبوو كه‌ ئه‌مه‌ی بینی، له‌ دڵی‌دا وتی: (ئه‌گه‌ر ئه‌مه‌ پێغه‌مبه‌ر بووایه‌، ده‌یزانی ئه‌م ئافره‌ته‌ی ده‌ستی لێ ده‌دات كێیه‌ و چییه‌، چونكه‌ گوناهباره‌.)  </VERS>
      <VERS vnumber="40">
          عیسا وه‌ڵامی دایه‌وه‌: (شیمۆن، ده‌مه‌وێ شتێكت پێ بڵێم.) </VERS>
      <VERS vnumber="41">
          (قه‌رزده‌رێك دوو قه‌رزاری هه‌بوو، لای یه‌كێك پێنج سه‌د دینار، ئه‌وه‌ی دیكه‌ په‌نجا.</VERS>
      <VERS vnumber="42">نه‌یانبوو بیده‌نه‌وه‌، كابرا له‌ هه‌ردووكیان خۆشبوو. كامیان زیاتر خۆشی‌ده‌وێت؟)  </VERS>
      <VERS vnumber="43">
          شیمۆن وه‌ڵامی دایه‌وه‌: (له‌و باوه‌ڕه‌دام ئه‌وه‌ی له‌ زۆره‌كه‌ لێی خۆشبوو.) </VERS>
      <VERS vnumber="44">
          ڕووی كرده‌ ئافره‌ته‌كه‌ و به‌ شیمۆنی فه‌رموو: (ئه‌م ئافره‌ته‌ ده‌بینیت؟ هاتمه‌ ماڵه‌كه‌ت و ئاوت نه‌دامێ بۆ پێم، به‌ڵام ئه‌م به‌ فرمێسك پێی ته‌ڕ كردم و به‌ قژی سڕییه‌وه‌.</VERS>
      <VERS vnumber="45">خۆ ماچێكت نه‌كردم، به‌ڵام ئه‌م له‌وه‌ته‌ی هاتوومه‌ته‌ ژووره‌وه‌ له‌ ماچكردنی پێم نه‌وه‌ستاوه‌.</VERS>
      <VERS vnumber="46">تۆ به‌ زه‌یت سه‌رت چه‌ور نه‌كردم، به‌ڵام ئه‌م به‌ بۆن پێمی چه‌وركرد.</VERS>
      <VERS vnumber="47">له‌به‌ر ئه‌م هۆیه‌ پێت ده‌ڵێم، گوناهه‌ زۆره‌كانی به‌خشران و ئاوا خۆشه‌ویستییه‌ زۆره‌كه‌ی ده‌رده‌بڕێت. به‌ڵام ئه‌وه‌ی كه‌م به‌خشراوه‌، كه‌م خۆشه‌ویستی ده‌رده‌بڕێت.)  </VERS>
      <VERS vnumber="48">
          ئینجا به‌ ئافره‌ته‌كه‌ی فه‌رموو: (گوناهه‌كانت به‌خشران.)  </VERS>
      <VERS vnumber="49">
          ئه‌وانه‌ی له‌گه‌ڵی دانیشتبوون له‌ دڵی خۆیان وتیان: (ئه‌مه‌ كێیه‌ ته‌نانه‌ت گوناهیش ده‌به‌خشێت؟)  </VERS>
      <VERS vnumber="50">
          عیسا به‌ ئافره‌ته‌كه‌ی فه‌رموو: (باوه‌ڕت ڕزگاری كردیت. به‌ دڵنیایی بڕۆ.)  </VERS>
    </CHAPTER>
    <CHAPTER cnumber="8">
      <VERS vnumber="1">
          دوای ئه‌مه‌ به‌ هه‌موو شار و گوندێك‌دا ده‌گه‌ڕا، وتار و موژده‌ی پاشایه‌تی خودای ده‌دا، دوازده‌كه‌شی له‌گه‌ڵ‌بوو.</VERS>
      <VERS vnumber="2">چه‌ند ئافره‌تێكیش كه‌ له‌ ڕۆحی‌پیس و نه‌خۆشییان چاكببوونه‌وه‌: مریه‌م كه‌ به‌ مه‌جده‌لی ناوده‌برا و حه‌وت ڕۆحی‌پیسی لێ ده‌رچووبوو،</VERS>
      <VERS vnumber="3">یۆوه‌نای ژنی خوزای بریكاری هێرۆدس و سوزانه‌ و زۆری دیكه‌ش، به‌ ماڵی خۆیان یارمه‌تییان ده‌دان.  </VERS>
      <VERS vnumber="4">
          كاتێ حه‌شاماتێك له‌ هه‌موو شارێكه‌وه‌ بۆ لای عیسا هاتن و كۆبوونه‌وه‌، به‌ نموونه‌ قسه‌ی بۆ كردن:</VERS>
      <VERS vnumber="5">(تۆوده‌ر چوو تۆو بكات، كه‌ تۆوی ده‌كرد، هه‌ندێكی كه‌وته‌ سه‌ر ڕێگا و پێشێل بوون، باڵنده‌ی ئاسمان هه‌ڵیانلووشی.</VERS>
      <VERS vnumber="6">هه‌ندێكیش كه‌وته‌ سه‌ر به‌رد، سه‌ریان ده‌ركرد و وشك بوون، چونكه‌ شێی نه‌بوو.</VERS>
      <VERS vnumber="7">هه‌ندێكیش كه‌وتنه‌ ناو دڕكه‌وه‌، دڕك له‌گه‌ڵیان گه‌شه‌یان كرد و خنكاندیانن.</VERS>
      <VERS vnumber="8">هه‌ندێكیش كه‌وتنه‌ زه‌وییه‌كی باش، ڕوا و سه‌د ئه‌وه‌نده‌ به‌رهه‌می دا.) ئه‌مانه‌ی فه‌رموو و هاواری كرد: (ئه‌وه‌ی گوێی بیستنی هه‌یه‌، با ببیستێت!)  </VERS>
      <VERS vnumber="9">
          قوتابییه‌كانی بۆ مه‌به‌ستی ئه‌م نموونه‌یه‌ لێیان پرسی،</VERS>
      <VERS vnumber="10">ئه‌ویش فه‌رمووی: (به‌ ئێوه‌ دراوه‌ نهێنی شانشینی خودا بزانن، به‌ڵام بۆ خه‌ڵك به‌ نموونه‌یه‌، تاكو:  {سه‌یر بكه‌ن، به‌ڵام مه‌بینن وگوێ‌بگرن، به‌ڵام تێمه‌گه‌ن.} </VERS>
      <VERS vnumber="11">
          ئه‌مه‌ نموونه‌كه‌یه‌: تۆوه‌كه‌ وشه‌ی خودایه‌.</VERS>
      <VERS vnumber="12">ئه‌وانه‌ی سه‌ر ڕێگاكه‌ ئه‌وانه‌ن كه‌ گوێیان لێ‌بوو، ئینجا ئیبلیس دێت و وشه‌كه‌ له‌ دڵیان ده‌بات، نه‌وه‌ك باوه‌ڕ بهێنن و ڕزگاریان بێت.</VERS>
      <VERS vnumber="13">ئه‌وانه‌ش كه‌ كه‌وتنه‌ سه‌ر به‌رده‌كه‌، ئه‌وانه‌ن كه‌ وشه‌كه‌ به‌ خۆشییه‌وه‌ وه‌رده‌گرن كاتێ ده‌یبیستن، به‌ڵام ڕه‌گیان نییه‌ و تاكو ماوه‌یه‌ك باوه‌ڕ ده‌هێنن، به‌ڵام له‌ كاتی تاقیكردنه‌وه‌ ده‌كه‌ون.</VERS>
      <VERS vnumber="14">ئه‌وانه‌ی كه‌وتنه‌ ناو دڕكان، ئه‌وانه‌ن كه‌ ده‌یبیستن، به‌ خه‌فه‌تی سه‌رده‌م و سامان و خۆشییه‌كانی ژیان ده‌خنكێن، به‌رهه‌می پێگه‌یشتوو ناده‌ن.</VERS>
      <VERS vnumber="15">به‌ڵام ئه‌وه‌ی له‌ زه‌وییه‌ چاكه‌كه‌یه‌، ئه‌وانه‌ن كه‌ به‌ دڵێكی چاك و باشه‌وه‌ ده‌بیستن، وشه‌كه‌ ڕاده‌گرن و به‌ خۆڕاگرییه‌وه‌ به‌رهه‌م ده‌ده‌ن.  </VERS>
      <VERS vnumber="16">
          كه‌س چرا هه‌ڵناكات و به‌ ته‌شت دایپۆشێت، یان له‌ ژێر نوێنی دابنێت، به‌ڵكو له‌سه‌ر چرادانی داده‌نێت، تاكو ئه‌وانه‌ی دێنه‌ ژووره‌وه‌ ڕووناكییه‌كه‌ ببینن.</VERS>
      <VERS vnumber="17">چونكه‌ شاردراوه‌ نییه‌ ئاشكرا نه‌بێت و نهێنی نییه‌ ده‌رنه‌كه‌وێت.</VERS>
      <VERS vnumber="18">كه‌واته‌ ئاگاداربن چۆن گوێ ده‌گرن. چونكه‌ ئه‌وه‌ی هه‌یه‌تی پێی ده‌درێت، ئه‌وه‌ش كه‌ نییه‌تی، ته‌نانه‌ت چی واده‌زانێت هه‌یه‌تی لێی ده‌سه‌نرێته‌وه‌.)  </VERS>
      <VERS vnumber="19">
          ئینجا دایك و برایانی عیسا هاتنه‌ لای، به‌ڵام له‌به‌ر خه‌ڵكه‌كه‌ نه‌یانتوانی بگه‌نه‌ لای.</VERS>
      <VERS vnumber="20">پێی‌ووترا: (دایك و برایانت له‌ ده‌ره‌وه‌ ڕاوه‌ستاون، ده‌یانه‌وێ بتبینن.)  </VERS>
      <VERS vnumber="21">
          وه‌ڵامی دانه‌وه‌: (دایك و برایانم ئه‌وانه‌ن كه‌ گوێ له‌ وشه‌ی خودا ده‌گرن و كاری پێ ده‌كه‌ن.)  </VERS>
      <VERS vnumber="22">
          ڕۆژێك له‌ ڕۆژان عیسا له‌گه‌ڵ قوتابییه‌كانی سواری به‌له‌مێك بوو، پێی فه‌رموون: (با بپه‌ڕینه‌وه‌ ئه‌وبه‌ری ده‌ریاچه‌كه‌.) جا به‌ڕێ‌كه‌وتن.</VERS>
      <VERS vnumber="23">كاتێ ده‌ڕۆیشتن ئه‌و نووست. ڕه‌شه‌بایه‌كیش هه‌ڵیكرده‌ سه‌ر ده‌ریاچه‌كه‌، به‌له‌مه‌كه‌ پڕده‌بوو له‌ ئاو و كه‌وتنه‌ مه‌ترسییه‌وه‌.  </VERS>
      <VERS vnumber="24">
          جا هاتنه‌ لای، خه‌به‌ریان كرده‌وه‌ و وتیان: (گه‌وره‌م، گه‌وره‌م، له‌ناوده‌چین!)  ئه‌ویش هه‌ڵستا، له‌ ڕه‌شه‌با و شه‌پۆڵه‌كانی ڕاخوڕی، كۆتاییان هات و هێمن بوونه‌وه‌.</VERS>
      <VERS vnumber="25">ئینجا پێی فه‌رموون: (كوا باوه‌ڕتان؟) </VERS>
      <VERS vnumber="26">
          ئینجا به‌ره‌و هه‌رێمی گه‌راسین ڕۆیشتن، كه‌ به‌رامبه‌ر جه‌لیله‌.</VERS>
      <VERS vnumber="27">كاتێ عیسا دابه‌زیه‌ سه‌ر وشكایی، پیاوێكی ئه‌و شاره‌ی تووش‌هات ڕۆحی‌پیسی تێدابوو، ده‌مێك بوو جلی له‌به‌ر نه‌ده‌كرد و له‌ ماڵ نه‌ده‌ژیا، به‌ڵكو له‌ گۆڕستان.</VERS>
      <VERS vnumber="28">كه‌ عیسای بینی، هاواری كرد و له‌به‌رده‌می كه‌وت، به‌ ده‌نگی به‌رز وتی: (چیت له‌ من ده‌وێ عیسای كوڕی خودای هه‌ره‌به‌رز؟ لێت ده‌پاڕێمه‌وه‌ ئازارم نه‌ده‌ی.)</VERS>
      <VERS vnumber="29">چونكه‌ عیسا فه‌رمانی به‌ ڕۆحه‌ پیسه‌كه‌ دابوو له‌ پیاوه‌كه‌ بێته‌ ده‌ره‌وه‌. له‌به‌ر ئه‌وه‌ی زۆر جار ده‌یگرت، هه‌رچه‌نده‌ به‌ كۆت و زنجیر ده‌به‌سترایه‌وه‌ و چاودێری ده‌كرا، به‌ڵام كۆته‌كانی ده‌شكاند و ڕۆحی‌پیس به‌ره‌و چۆڵه‌وانی ده‌برد.  </VERS>
      <VERS vnumber="30">
          عیسا لێی پرسی: (ناوت چییه‌؟)  وتی (لێگیۆن.) چونكه‌ زۆر ڕۆحی‌پیسی تێچووبوو.</VERS>
      <VERS vnumber="31">لێی ده‌پاڕانه‌وه‌ نه‌وه‌ك فه‌رمانیان پێ بكات به‌ره‌و بیری بێ‌بن بڕۆن.  </VERS>
      <VERS vnumber="32">
          له‌وێ ڕانه‌ به‌رازێكی زۆر له‌ شاخ ده‌له‌وه‌ڕان، لێی پاڕانه‌وه‌ كه‌ ڕێیان بدات بچنه‌ ناویانه‌وه‌، ئه‌ویش ڕێی پێ‌دان.</VERS>
      <VERS vnumber="33">ڕۆحه‌پیسه‌كان له‌ پیاوه‌كه‌ هاتنه‌ ده‌ره‌وه‌ و چوونه‌ ناو به‌رازه‌كانه‌وه‌، ڕانه‌كه‌ش له‌ قه‌راغی شاخه‌كه‌وه‌ بۆ ناو ده‌ریاچه‌كه‌ هه‌ڵدێران و خنكان.  </VERS>
      <VERS vnumber="34">
          كاتێ شوانه‌كان ئه‌م ڕووداوه‌یان بینی، ڕایانكرد و هه‌واڵیان دا شار و كێڵگه‌كان.</VERS>
      <VERS vnumber="35">جا ده‌چوون تاكو ئه‌وه‌ی ڕووی‌داوه‌ بیبینن، هاتنه‌ لای عیسا و بینییان ئه‌و پیاوه‌ی ڕۆحه‌پیسه‌كانی لێ ده‌رچوو بوو پۆشته‌یه‌ و ئاقڵه‌، له‌به‌رپێی عیسا دانیشتووه‌، ئیتر ترسان.</VERS>
      <VERS vnumber="36">ئه‌وانه‌ی بینیبوویان بۆ خه‌ڵكه‌كه‌یان گێڕایه‌وه‌، چۆن ئه‌وه‌ی ڕۆحی‌پیسی تێدابوو چاكبۆته‌وه‌.</VERS>
      <VERS vnumber="37">هه‌موو كۆمه‌ڵانی هه‌رێمی گه‌راسین داوایان له‌ عیسا كرد له‌لایان بڕوات، چونكه‌ ترسێكی گه‌وره‌یان لێ نیشتبوو، ئه‌ویش سواری به‌له‌مه‌كه‌ بوو و گه‌ڕایه‌وه‌.  </VERS>
      <VERS vnumber="38">
          ئه‌و پیاوه‌ی ڕۆحه‌پیسه‌كانی لێ ده‌رچووبوو، لێی ده‌پاڕایه‌وه‌ كه‌ له‌گه‌ڵی بێت، به‌ڵام عیسا ڕه‌وانه‌ی كرد و فه‌رمووی:</VERS>
      <VERS vnumber="39">(بۆ ماڵی خۆت بگه‌ڕێوه‌ و ئه‌وه‌ی خودا بۆتی كرد، بیگێڕه‌وه‌.) ئه‌ویش به‌ ناو هه‌موو شاره‌كه‌دا ڕۆیشت و ئه‌وه‌ی ڕاده‌گه‌یاند كه‌ عیسا بۆی كردبوو.  </VERS>
      <VERS vnumber="40">
          كاتێ عیسا گه‌ڕایه‌وه‌ خه‌ڵكه‌كه‌ پێشوازییان لێ‌كرد، چونكه‌ هه‌موو چاوه‌ڕێیان ده‌كرد.</VERS>
      <VERS vnumber="41">پیاوێكی ناو یایرۆس پێشه‌وای كه‌نیشت بوو، هات و له‌به‌رپێی عیسادا كه‌وت، له‌به‌ری پاڕایه‌وه‌ تاكو بچێته‌ ماڵه‌كه‌ی،</VERS>
      <VERS vnumber="42">چونكه‌ تاقه‌ كچه‌كه‌ی كه‌ نزیكه‌ی دوازده‌ ساڵان بوو له‌ مردندابوو.  كاتێ عیسا ده‌ڕۆیشت خه‌ڵكه‌كه‌ پاڵه‌په‌ستۆیان ده‌كرد.</VERS>
      <VERS vnumber="43">ژنێك دوازده‌ ساڵ خوێن‌به‌ربوونیی هه‌بوو، هه‌موو ماڵه‌كه‌ی له‌ پزیشك دابوو، كه‌سیش نه‌یتوانی چاكی بكاته‌وه‌.</VERS>
      <VERS vnumber="44">جا له‌ دواوه‌ هات و ده‌ستی له‌ چمكی كراسه‌كه‌ی دا، یه‌كسه‌ر خوێن‌به‌ربوونه‌كه‌ی وه‌ستا.  </VERS>
      <VERS vnumber="45">
          عیسا فه‌رمووی: (كێ بوو ده‌ستی لێ‌دام؟) </VERS>
      <VERS vnumber="46">
          به‌ڵام عیسا فه‌رمووی: (یه‌كێك ده‌ستی لێ‌دام، چونكه‌ ده‌زانم هێزێك لێم ده‌رچوو.)  </VERS>
      <VERS vnumber="47">
          ژنه‌كه‌ بینی ناشاردرێته‌وه‌، به‌ له‌رزه‌وه‌ هات و كه‌وته‌ به‌رپێی، له‌به‌رچاوی هه‌مووان ڕایگه‌یاند كه‌ بۆچی ده‌ستی لێ‌داوه‌ و چۆن یه‌كسه‌ر چاكبۆته‌وه‌.</VERS>
      <VERS vnumber="48">عیساش پێی فه‌رموو: (كچم باوه‌ڕت چاكی‌كردیته‌وه‌، به‌ دڵنیایی بڕۆ.)  </VERS>
      <VERS vnumber="49">
          هێشتا عیسا قسه‌ی ده‌كرد، یه‌كێك له‌ ماڵی پێشه‌وای كه‌نیشته‌وه‌ هات و وتی: (كچه‌كه‌ت مرد، ئیتر ئه‌زیه‌ت مه‌خه‌ره‌ به‌ر مامۆستا.)  </VERS>
      <VERS vnumber="50">
          عیساش ئه‌مه‌ی بیست و وه‌ڵامی دایه‌وه‌: (مه‌ترسه‌، ته‌نها باوه‌ڕت هه‌بێت ئه‌و چاك‌ده‌بێته‌وه‌.)  </VERS>
      <VERS vnumber="51">
          گه‌یشته‌ ماڵه‌كه‌ و نه‌یهێشت كه‌س له‌گه‌ڵی بچێته‌ ژووره‌وه‌، په‌ترۆس و یۆحه‌نا و یاقوب و دایك و باوكی منداڵه‌كه‌ نه‌بێت.</VERS>
      <VERS vnumber="52">هه‌موو ده‌گریان و شینیان بۆ ده‌گێڕا، ئه‌ویش فه‌رمووی: (مه‌گریێن نه‌مردووه‌، به‌ڵكو نووستووه‌.)  </VERS>
      <VERS vnumber="53">
          خه‌ڵكه‌كه‌ پێی پێكه‌نین، چونكه‌ ده‌یانزانی مردووه‌.</VERS>
      <VERS vnumber="54">ده‌ستی كچه‌كه‌ی گرت، بانگی كرد و فه‌رمووی: (كیژۆڵه‌، هه‌سته‌!)</VERS>
      <VERS vnumber="55">ئیتر ڕۆحی هاته‌وه‌ به‌ر و یه‌كسه‌ر هه‌ڵستا، ئه‌وسا فه‌رمانی دا نانی بده‌نێ.</VERS>
      <VERS vnumber="56">دایك و باوكی سه‌ریان سوڕما، به‌ڵام ڕایسپاردن ئه‌وه‌ی ڕووی‌داوه‌ به‌ كه‌سی نه‌ڵێن.  </VERS>
    </CHAPTER>
    <CHAPTER cnumber="9">
      <VERS vnumber="1">
          كاتێ دوازده‌كه‌ی بانگ‌كرد، هێز و ده‌سه‌ڵاتی پێ‌دان به‌سه‌ر هه‌موو ڕۆحی‌پیس و نه‌خۆشییه‌كان، بۆ چاكبوونه‌وه‌،</VERS>
      <VERS vnumber="2">ناردنی تاكو موژده‌ی پاشایه‌تی خودا بده‌ن و نه‌خۆش چاكبكه‌نه‌وه‌.</VERS>
      <VERS vnumber="3">پێی فه‌رموون: (بۆ ڕێگا هیچ هه‌ڵمه‌گرن، نه‌ گۆپاڵ و نه‌ توره‌گه‌، نه‌ نان و نه‌ زیو، كه‌سیش دوو كراسی نه‌بێت.</VERS>
      <VERS vnumber="4">چوونه‌ هه‌ر ماڵێك له‌وێ بمێننه‌وه‌ و له‌وێوه‌ به‌ڕێ‌بكه‌ون.</VERS>
      <VERS vnumber="5">هه‌ر یه‌كێك پێشوازیتان لێ نه‌كات، كاتێ له‌و شاره‌ ده‌رده‌چن، تۆزی پێتان بته‌كێنن، بۆ شایه‌تی له‌سه‌ریان.)</VERS>
      <VERS vnumber="6">جا ده‌رچوون و به‌ گونده‌كان‌دا ده‌گه‌ڕان، موژده‌یان ده‌دا و له‌ هه‌موو لایه‌ك خه‌ڵكیان چاك‌ده‌كرده‌وه‌.  </VERS>
      <VERS vnumber="7">
          هێرۆدسی تیترارك هه‌موو ئه‌و شتانه‌ی بیسته‌وه‌ كه‌ ڕوویده‌دا و سه‌ری سوڕما، چونكه‌ هه‌ندێك ده‌یان‌ووت: (یه‌حیا له‌ناو مردووان هه‌ڵستاوه‌ته‌وه‌.)</VERS>
      <VERS vnumber="8">هه‌ندێكیش ده‌یان‌ووت: (ئه‌لیاس ده‌ركه‌وتووه‌.) كه‌سانی دیكه‌ش: (یه‌كێك له‌ پێغه‌مبه‌رانی كۆنه‌ هه‌ڵستاوه‌ته‌وه‌.)</VERS>
      <VERS vnumber="9">هێرۆدسیش وتی: (خۆم سه‌ری یه‌حیام لێ‌كرده‌وه‌، ئه‌ی ئه‌مه‌ كێیه‌ شتی وای لێ ده‌بیستم؟) بۆیه‌ هه‌وڵی ده‌دا بیبینێت.  </VERS>
      <VERS vnumber="10">
          نێردراوان گه‌ڕانه‌وه‌ و ئه‌وه‌ی كردبوویان بۆ عیسایان گێڕایه‌وه‌، ئه‌ویش ئه‌وانی برد و به‌ ته‌نیا بۆ شارێك چوو ناوی بێت‌سه‌یدا بوو.</VERS>
      <VERS vnumber="11">به‌ڵام خه‌ڵكه‌كه‌ زانییان و دوای كه‌وتن، ئه‌ویش پێشوازی لێ‌كردن و باسی پاشایه‌تی خودای بۆ كردن، ئه‌وانه‌ی پێویستییان به‌ چاكبوونه‌وه‌ بوو چاكی‌كردنه‌وه‌.  </VERS>
      <VERS vnumber="12">
          كاتێ ڕۆژ به‌ره‌و ئاوابوون ده‌چوو، دوازده‌كه‌ هاتن و پێیان وت: (خه‌ڵكه‌كه‌ به‌ڕێ‌بكه‌ با بڕۆنه‌ گوند و كێڵگه‌كانی ده‌وروبه‌ر، تاكو له‌وێ بمێننه‌وه‌ و خواردنیش په‌یدا بكه‌ن، چونكه‌ لێره‌ له‌ شوێنێكی چۆڵداین.)  </VERS>
      <VERS vnumber="13">
          پێی فه‌رموون: (ئێوه‌ شتێكیان بده‌نێ با بیخۆن.)  وه‌ڵامیان دایه‌وه‌: (له‌ پێنج نان و دوو ماسی زیاترمان نییه‌، مه‌گه‌ر بڕۆین بۆ هه‌موو خه‌ڵكه‌كه‌ نان بكڕین.)</VERS>
      <VERS vnumber="14">چونكه‌ نزیكه‌ی پێنج هه‌زار پیاو ده‌بوون.  ئینجا به‌ قوتابییه‌كانی فه‌رموو: (به‌ كۆمه‌ڵ دایاننیشێنن، هه‌ریه‌كه‌ نزیكه‌ی په‌نجا.)</VERS>
      <VERS vnumber="15">جا وایان كرد و هه‌موویان دانیشاندن.</VERS>
      <VERS vnumber="16">ئینجا پێنج نانه‌كه‌ و دوو ماسییه‌كه‌ی هه‌ڵگرت و ته‌ماشای ئاسمانی كرد، سوپاسی خودای كرد و له‌تی‌كردن، دایه‌ قوتابییه‌كان تاكو له‌به‌رده‌می خه‌ڵكه‌كه‌ی دابنێن.</VERS>
      <VERS vnumber="17">هه‌موو خواردیان و تێربوون. له‌و په‌لكه‌نانه‌ی لێیان مایه‌وه‌ دوازده‌ سه‌به‌ته‌ هه‌ڵگیرایه‌وه‌.  </VERS>
      <VERS vnumber="18">
          كاتێ عیسا به‌ ته‌نیا نوێژی ده‌كرد، قوتابییه‌كان له‌گه‌ڵی بوون، لێی پرسین: (خه‌ڵكه‌كه‌ ده‌ڵێن من كێم؟)  </VERS>
      <VERS vnumber="19">
          وه‌ڵامیان دایه‌وه‌: (یه‌حیای له‌ئاوهه‌ڵكێش، هه‌ندێكیش ئه‌لیاس، خه‌ڵكی دیكه‌ش پێغه‌مبه‌رێكی كۆنه‌كانه‌ هه‌ڵستاوه‌ته‌وه‌.)  </VERS>
      <VERS vnumber="20">
          پێی فه‌رموون: (ئه‌ی ئێوه‌، ده‌ڵێن من كێم؟) </VERS>
      <VERS vnumber="21">
          ئه‌ویش ئاگاداری كردنه‌وه‌ و ڕایسپاردن ئه‌مه‌ به‌ كه‌س نه‌ڵێن.  </VERS>
      <VERS vnumber="22">
          هه‌روه‌ها فه‌رمووی: (كوڕی مرۆڤ ده‌بێت زۆر ئازار بچێژێت و پیران و كاهینانی باڵا و مالمه‌كان ڕه‌تی بكه‌نه‌وه‌، بكوژرێت و له‌ ڕۆژی سێیه‌م هه‌ڵستێندرێته‌وه‌.)  </VERS>
      <VERS vnumber="23">
          ئینجا به‌ هه‌مووانی فه‌رموو: (ئه‌گه‌ر یه‌كێك ویستی دوام بكه‌وێت، با نكۆڵی له‌ خۆی بكات و ڕۆژانه‌ خاچه‌كه‌ی هه‌ڵبگرێت و دوام بكه‌وێت.</VERS>
      <VERS vnumber="24">چونكه‌ ئه‌وه‌ی بیه‌وێت خۆی ڕزگار بكات ده‌یدۆڕێنێت، به‌ڵام ئه‌وه‌ی له‌ پێناوی من خۆی بدۆڕێنێت، ڕزگاری ده‌كات.</VERS>
      <VERS vnumber="25">چونكه‌ چی به‌كه‌ڵكی مرۆڤ دێت ئه‌گه‌ر هه‌موو جیهان بباته‌وه‌، به‌ڵام خۆی بدۆڕێنێت یان له‌ ده‌ستی بدات؟</VERS>
      <VERS vnumber="26">ئه‌وه‌ی شه‌رمی به‌ من و به‌ وته‌كانم بێت، كوڕی مرۆڤیش شه‌رمی پێی ده‌بێت، كاتێ به‌ شكۆی خۆی و باوك و فریشته‌ پیرۆزه‌كانه‌وه‌ دێته‌وه‌.</VERS>
      <VERS vnumber="27">به‌ڵام ڕاستیتان پێ ده‌ڵێم، هه‌ندێك له‌وانه‌ی لێره‌ ڕاوه‌ستاون مردن ناچێژن تاكو شانشینی خودا ده‌بینن.)  </VERS>
      <VERS vnumber="28">
          نزیكه‌ی هه‌شت ڕۆژ دوای ئه‌م وتانه‌، عیسا په‌ترۆس و یۆحه‌نا و یاقوبی برد و سه‌ركه‌وته‌ سه‌ر چیایه‌ك تاكو نوێژ بكات.</VERS>
      <VERS vnumber="29">كاتێ نوێژی ده‌كرد، شێوه‌ی ڕووی گۆڕا و جله‌كانی سپی بریسكه‌دار هه‌ڵگه‌ڕان.</VERS>
      <VERS vnumber="30">دوو پیاویش له‌گه‌ڵی ده‌دووان، موسا و ئه‌لیاس بوون.</VERS>
      <VERS vnumber="31">به‌ شكۆوه‌ ده‌ركه‌وتن و له‌باره‌ی ده‌رچوونه‌كه‌ی كه‌ خه‌ریكبوو له‌ ئۆرشه‌لیم ته‌واوی بكات قسه‌یان كرد.</VERS>
      <VERS vnumber="32">به‌ڵام په‌ترۆس و هاوڕێیانی خه‌و چاوی قورس كردبوون، كاتێ به‌ ته‌واوی خه‌به‌ریان‌بۆوه‌ شكۆی ئه‌و و دوو پیاوه‌كه‌یان بینی كه‌ له‌گه‌ڵی ڕاوه‌ستابوون.</VERS>
      <VERS vnumber="33">كاتێ لێی جیا ده‌بوونه‌وه‌، په‌ترۆس به‌ عیسای وت: (مامۆستا، پێمان باشه‌ لێره‌ بین. با سێ كه‌پر هه‌ڵبده‌ین، یه‌كێك بۆ تۆ، یه‌كێك بۆ موسا، یه‌كێكیش بۆ ئه‌لیاس.) نه‌یده‌زانی چی ده‌ڵێت.  </VERS>
      <VERS vnumber="34">
          كاتێ ئه‌م قسانه‌ی ده‌كرد، هه‌ورێك هات و باڵی به‌سه‌ریان‌دا كێشا، كه‌ كه‌وتنه‌ ناو هه‌وره‌كه‌، ترسان.</VERS>
      <VERS vnumber="35">ده‌نگێك له‌ ناو هه‌وره‌كه‌وه‌ هات: (ئه‌مه‌ كوڕی منه‌، ئه‌وه‌ی هه‌ڵمبژاردووه‌، گوێی لێ بگرن.)</VERS>
      <VERS vnumber="36">كه‌ ده‌نگه‌كه‌ دووا، عیسا به‌ ته‌نیا بینرا. ئه‌وانیش بێ‌ده‌نگ بوون و له‌و ڕۆژانه‌دا له‌لای كه‌س باسی ئه‌و شتانه‌یان نه‌كرد كه‌ بینییان.  </VERS>
      <VERS vnumber="37">
          بۆ به‌یانی، كه‌ له‌ كێوه‌كه‌ هاتنه‌ خواره‌وه‌، حه‌شاماتێك تووشی بوون.</VERS>
      <VERS vnumber="38">له‌نێوان خه‌ڵكه‌كه‌دا پیاوێك هاواری كرد: (مامۆستا، لێت ده‌پاڕێمه‌وه‌ ته‌ماشای كوڕه‌كه‌م بكه‌، چونكه‌ تاقه‌ كوڕمه‌.</VERS>
      <VERS vnumber="39">ده‌ستی لێ ده‌وه‌شێندرێت و له‌ناكاو هاوار ده‌كات، خووگرتی ده‌كات و كه‌ف ده‌كات، به‌ زه‌حمه‌ت وازی لێ ده‌هێنێت و شل‌وكوتی ده‌كات.</VERS>
      <VERS vnumber="40">له‌ قوتابییه‌كانت پاڕامه‌وه‌ تاكو ده‌ری بكه‌ن، به‌ڵام نه‌یانتوانی.)  </VERS>
      <VERS vnumber="41">
          عیسا وه‌ڵامی دایه‌وه‌: (ئه‌ی نه‌وه‌ی بێ‌باوه‌ڕ و خوار، تا كه‌ی له‌گه‌ڵتان بم و به‌رگه‌تان بگرم؟ كوڕه‌كه‌ت بهێنه‌ ئێره‌.)  </VERS>
      <VERS vnumber="42">
          كاتێ كوڕه‌كه‌ ده‌هات، ڕۆحه‌ پیسه‌كه‌ ڕایته‌كاند و خووگرتی كرد، عیساش له‌ ڕۆحه‌ پیسه‌كه‌ی ڕاخوڕی و كوڕه‌كه‌ی چاككرده‌وه‌، دایه‌وه‌ ده‌ست باوكی.</VERS>
      <VERS vnumber="43">هه‌موو له‌ گه‌وره‌یی خودا سه‌رسام بوون.  كاتێ هه‌موو سه‌رسام مابوون له‌ هه‌موو ئه‌وه‌ی عیسا كردی، به‌ قوتابییه‌كانی فه‌رموو:</VERS>
      <VERS vnumber="44">(با ئه‌م وشانه‌ بچێته‌ گوێتانه‌وه‌: كوڕی مرۆڤ خه‌ریكه‌ بدرێته‌ ده‌ست خه‌ڵك.)</VERS>
      <VERS vnumber="45">به‌ڵام ئه‌م قسه‌یه‌ تێ‌نه‌گه‌یشتن، لێیان شاردرابۆوه‌ تاكو حاڵی نه‌بن، ترسان له‌مه‌ڕ ئه‌م قسه‌یه‌ پرسیاریشی لێ بكه‌ن.  </VERS>
      <VERS vnumber="46">
          ده‌مه‌قاڵه‌یه‌ك له‌نێوانیان په‌یدا بوو، كامیان پایه‌ به‌رزتره‌.</VERS>
      <VERS vnumber="47">عیسا به‌ نیازی دڵیانی زانی، منداڵێكی هێنا و له‌لای خۆی ڕایگرت،</VERS>
      <VERS vnumber="48">پێی فه‌رموون: (ئه‌وه‌ی به‌ ناوی منه‌وه‌ پێشوازی له‌م منداڵه‌ بكات، پێشوازی له‌ من ده‌كات، ئه‌وه‌ش پێشوازی له‌ من بكات، ئاوا پێشوازی له‌وه‌ ده‌كات كه‌ ناردوومی. چونكه‌ بچووكترینی هه‌مووتان پایه‌ به‌رزتره‌.)  </VERS>
      <VERS vnumber="49">
          یۆحه‌نا وه‌ڵامی دایه‌وه‌: (گه‌وره‌م، یه‌كێكمان بینی به‌ ناوی تۆوه‌ ڕۆحی‌پیسی ده‌رده‌كرد، نه‌مانهێشت چونكه‌ له‌گه‌ڵمان دوات ناكه‌وێت.)  </VERS>
      <VERS vnumber="50">
          عیساش پێی فه‌رموون: (ڕێی لێ مه‌گرن، چونكه‌ ئه‌وه‌ی دژتان نه‌بێت، له‌گه‌ڵتانه‌.)  </VERS>
      <VERS vnumber="51">
          كه‌ ڕۆژانی به‌رزكردنه‌وه‌ی نزیك‌بۆوه‌، ڕووی خۆی چه‌سپاند تا به‌ره‌و ئۆرشه‌لیم بڕوات.</VERS>
      <VERS vnumber="52">نێردراوی له‌پێش خۆی نارد، ئه‌وانیش ڕۆیشتن و چوونه‌ گوندێكی سامیره‌ییه‌كان تاكو شوێنی بۆ ئاماده‌ بكه‌ن،</VERS>
      <VERS vnumber="53">به‌ڵام پێشوازییان لێ نه‌كرد، چونكه‌ به‌ره‌و ئۆرشه‌لیم ده‌چوو.</VERS>
      <VERS vnumber="54">كاتێ یاقوب و یۆحه‌نای قوتابییانی بینییان، وتیان: (گه‌وره‌م، ده‌ته‌وێ داوا بكه‌ین له‌ ئاسمانه‌وه‌ ئاگر بێته‌ خواره‌وه‌ و له‌ناویان ببات؟)</VERS>
      <VERS vnumber="55">ئاوڕی دایه‌وه‌ و سه‌رزه‌نشتی كردن.</VERS>
      <VERS vnumber="56">ئینجا چوونه‌ گوندێكی دیكه‌.  </VERS>
      <VERS vnumber="57">
          به‌ ڕێگادا ده‌ڕۆیشتن، یه‌كێك پێی‌ووت: (بۆ كوێ بڕۆیت دوات ده‌كه‌وم.)  </VERS>
      <VERS vnumber="58">
          عیساش پێی فه‌رموو: (ڕێوی كونی هه‌یه‌ و باڵنده‌ی ئاسمانیش هێلانه‌، به‌ڵام كوڕی مرۆڤ جێیه‌كی نییه‌ سه‌ری لێ دابنێت.)  </VERS>
      <VERS vnumber="59">
          به‌ یه‌كێكی دیكه‌ی فه‌رموو: (دوام بكه‌وه‌.) ئه‌مه‌یان وتی: (گه‌وره‌م، ڕێگام بده‌ یه‌كه‌م جار بچم باوكم بنێژم.)  </VERS>
      <VERS vnumber="60">
          عیساش پێی فه‌رموو: (واز له‌ مردووان بهێنه‌ با مردووه‌كانیان بنێژن، تۆش بڕۆ موژده‌ی پاشایه‌تی خودا بده‌.)  </VERS>
      <VERS vnumber="61">
          یه‌كێكی دیكه‌ وتی: (گه‌وره‌م، دوات ده‌كه‌وم، به‌ڵام جارێ لێم گه‌ڕێ با ماڵئاوایی له‌ خانه‌واده‌كه‌م بكه‌م.)  </VERS>
      <VERS vnumber="62">
          عیساش پێی فه‌رموو: (كه‌س نییه‌ ده‌ست له‌سه‌ر گاسن دابنێت و ئاوڕ له‌ دواوه‌ بداته‌وه‌، به‌كه‌ڵكی شانشینی خودا بێت.)  </VERS>
    </CHAPTER>
    <CHAPTER cnumber="10">
      <VERS vnumber="1">
          پاش ئه‌مه‌ خوداوه‌ند حه‌فتا و دووی دیكه‌ی دامه‌زراند، له‌پێش خۆی دوو دوو ناردنی بۆ هه‌ر شار و جێگایه‌ك كه‌ به‌ته‌مابوو بۆی بچێت.</VERS>
      <VERS vnumber="2">جا پێی ده‌فه‌رموون: (دروێنه‌ زۆره‌، به‌ڵام سه‌پان كه‌مه‌. بۆیه‌ داوا له‌ گه‌وره‌ی دروێنه‌ بكه‌ن تاكو سه‌پان بۆ دروێنه‌كه‌ی بنێرێت.</VERS>
      <VERS vnumber="3">بڕۆن! ئه‌وا من وه‌ك به‌رخ بۆ ناو گورگان ده‌تاننێرم.</VERS>
      <VERS vnumber="4">نه‌ كیسه‌ی پاره‌ و نه‌ توره‌گه‌ و نه‌ سۆل هه‌ڵمه‌گرن، له‌ ڕێگاش سڵاو له‌ كه‌س مه‌كه‌ن.  </VERS>
      <VERS vnumber="5">
          چوونه‌ هه‌ر ماڵێكیش، یه‌كه‌م جار بڵێن: "ئاشتی بۆ ئه‌م ماڵه‌ بێت"،</VERS>
      <VERS vnumber="6">ئه‌گه‌ر پیاوی ئاشتی له‌وێ بێت، ئه‌وا ئاشتیتان ده‌چێته‌ سه‌ری، ئه‌گینا بۆ خۆتان ده‌گه‌ڕێته‌وه‌.</VERS>
      <VERS vnumber="7">له‌و ماڵه‌ بمێننه‌وه‌ و له‌وه‌ی هه‌یانه‌ بخۆن و بخۆنه‌وه‌، چونكه‌ كارگه‌ر شایانی كرێی خۆیه‌تی. ماڵه‌ و ماڵیش مه‌كه‌ن.  </VERS>
      <VERS vnumber="8">
          چوونه‌ هه‌ر شارێك و پێشوازییان لێ‌كردن، ئه‌وه‌ی له‌به‌رده‌متانی داده‌نێن بیخۆن،</VERS>
      <VERS vnumber="9">ئه‌و نه‌خۆشانه‌ی تیایه‌تی چاكی بكه‌نه‌وه‌ و پێیان بڵێن: "پاشایه‌تی خودا لێتان نزیك‌بۆته‌وه‌".</VERS>
      <VERS vnumber="10">به‌ڵام چوونه‌ هه‌ر شارێك و پێشوازییان لێ نه‌كردن، بڕۆنه‌ سه‌ر شه‌قامه‌كانی و بڵێن:</VERS>
      <VERS vnumber="11">"ته‌نانه‌ت تۆزی شاره‌كه‌تان كه‌ به‌ پێمانه‌وه‌ نووساوه‌ بۆتانی ده‌ته‌كێنین، به‌ڵام ئه‌مه‌ بزانن: پاشایه‌تی خودا لێتان نزیك‌بۆته‌وه‌."</VERS>
      <VERS vnumber="12">پێتان ده‌ڵێم: له‌و ڕۆژه‌دا سه‌دوم سزای سوكتری ده‌بێت له‌وه‌ی ئه‌و شاره‌.  </VERS>
      <VERS vnumber="13">
          قوڕ به‌ سه‌رت خورازین! قوڕ به‌ سه‌رت بێت‌سه‌یدا! چونكه‌ ئه‌و په‌رجوانه‌ی له‌ناو ئێوه‌دا كران، ئه‌گه‌ر له‌ سور و سه‌یدا بكرابوونایه‌، هه‌ر زوو به‌ به‌رگی ماته‌م و له‌ ناو خۆڵه‌مێش داده‌نیشتن و تۆبه‌یان ده‌كرد.</VERS>
      <VERS vnumber="14">به‌ڵام له‌ لێپرسینه‌وه‌دا، سور و سه‌یدا سزای سوكتریان ده‌بێت له‌وه‌ی بۆ ئێوه‌یه‌.</VERS>
      <VERS vnumber="15">تۆش ئه‌ی كه‌فه‌رناحوم، ئایا بۆ ئاسمان به‌رز ده‌كرێیته‌وه‌؟ نا، تۆ ده‌كه‌ویته‌ جیهانی مردووان.  </VERS>
      <VERS vnumber="16">
          ئه‌وه‌ی گوێتان لێ بگرێت، گوێ له‌ من ده‌گرێت، ئه‌وه‌ی ڕه‌تتان ده‌كاته‌وه‌ من ڕه‌ت‌ده‌كاته‌وه‌. ئه‌وه‌ش من ڕه‌ت‌ده‌كاته‌وه‌، ئه‌وه‌ ڕه‌ت‌ده‌كاته‌وه‌ كه‌ منی ناردووه‌.)  </VERS>
      <VERS vnumber="17">
          حه‌فتا و دووه‌كه‌ به‌ شادییه‌وه‌ گه‌ڕانه‌وه‌ و وتیان: (گه‌وره‌م، ته‌نانه‌ت ڕۆحی‌پیسیش به‌ ناوی تۆوه‌ ملكه‌چمانن.)  </VERS>
      <VERS vnumber="18">
          ئه‌ویش پێی فه‌رموون: (شه‌یتانم بینی وه‌ك بروسكه‌ له‌ ئاسمانه‌وه‌ ده‌كه‌وت.</VERS>
      <VERS vnumber="19">ئه‌وه‌تا ده‌سه‌ڵاتم پێتانداوه‌ پێ به‌ مار و دووپشك و هه‌موو هێزی دوژمن‌دا بنێن، هیچ شتێكیش زیانتان پێ‌ناگه‌یه‌نێت.</VERS>
      <VERS vnumber="20">به‌ڵام به‌مه‌ دڵخۆش مه‌بن كه‌ ڕۆحه‌كان ملكه‌چتانن، به‌ڵكو دڵخۆشبن كه‌ ناوتان له‌ ئاسمان‌دا نووسراوه‌.)  </VERS>
      <VERS vnumber="21">
          له‌و كاته‌دا عیسا به‌ ڕۆحی پیرۆز شادومان بوو و فه‌رمووی: (ستایشت ده‌كه‌م باوكه‌، خوداوه‌ندی ئاسمان و زه‌وی، چونكه‌ ئه‌مانه‌ت له‌ دانا و تێگه‌یشتووان شاردۆته‌وه‌ و بۆ منداڵان ئاشكرات كردووه‌. به‌ڵێ باوكه‌، چونكه‌ به‌لای تۆوه‌ ئاوا خۆش بوو!  </VERS>
      <VERS vnumber="22">
          له‌ باوكمه‌وه‌ هه‌موو شتێكم دراوه‌تێ. كه‌س نازانێت كوڕه‌كه‌ كێیه‌ باوك نه‌بێت، یان باوك كێیه‌ كوڕه‌كه‌ و ئه‌وه‌ نه‌بێت كه‌ كوڕه‌كه‌ ده‌یه‌وێ بۆی ئاشكرا بكات.)  </VERS>
      <VERS vnumber="23">
          به‌ ته‌نیا ئاوڕی له‌ قوتابییه‌كان دایه‌وه‌ و فه‌رمووی: (خۆزگه‌ ده‌خوازرێ به‌و چاوانه‌ی ئه‌وه‌ ده‌بینێت كه‌ ئێوه‌ ده‌یبینن.</VERS>
      <VERS vnumber="24">چونكه‌ پێتان ده‌ڵێم، زۆر پێغه‌مبه‌ر و پاشا ویستیان ئه‌وه‌ ببینن كه‌ ئێوه‌ ده‌یبینن، به‌ڵام نه‌یانبینی، ئه‌وه‌ش ببیستن كه‌ ئێوه‌ ده‌یبیستن، به‌ڵام نه‌یانبیست.)  </VERS>
      <VERS vnumber="25">
          ته‌وراتناسێك هه‌ڵستا تاكو تاقی بكاته‌وه‌، وتی: (مامۆستا چی بكه‌م تاكو ژیانی تاهه‌تایی به‌ میرات بگرم؟)  </VERS>
      <VERS vnumber="26">
          ئه‌ویش پێی فه‌رموو: (له‌ ته‌ورات‌دا چی نووسراوه‌؟ چۆن ده‌یخوێنیته‌وه‌؟)  </VERS>
      <VERS vnumber="27">
          وه‌ڵامی دایه‌وه‌: ({خودای په‌روه‌ردگاری خۆت به‌ هه‌موو دڵ و هه‌موو گیان و هه‌موو توانا و هه‌موو بیرته‌وه‌ خۆش‌بووێ}، هه‌روه‌ها {نزیكه‌كه‌ت وه‌ك خۆت خۆش‌بووێ.})  </VERS>
      <VERS vnumber="28">
          عیسا پێی فه‌رموو: (وه‌ڵامه‌كه‌ت ڕاسته‌، ئه‌مه‌ بكه‌ ده‌ژیت.)  </VERS>
      <VERS vnumber="29">
          به‌ڵام ویستی پاكانه‌ بۆ خۆی بكات، به‌ عیسای وت: (نزیكه‌كه‌م كێیه‌؟)  </VERS>
      <VERS vnumber="30">
          عیسا وه‌ڵامی دایه‌وه‌: (مرۆڤێك له‌ ئۆرشه‌لیمه‌وه‌ بۆ ئه‌ریحا ده‌چوو، كه‌وته‌ ده‌ست جه‌رده‌، ڕووتیان كرده‌وه‌ و برینداریان كرد، ئینجا به‌ نیوه‌مری به‌جێیان هێشت و ڕۆیشتن.</VERS>
      <VERS vnumber="31">وا ڕێككه‌وت كاهینێك به‌و ڕێگایه‌دا ده‌ڕۆیشت، كاتێ بینی له‌و به‌ره‌وه‌ تێپه‌ڕی.</VERS>
      <VERS vnumber="32">لێڤییه‌كیش ئاوا گه‌یشته‌ شوێنه‌كه‌، هات و سه‌یری كرد و له‌و به‌ره‌وه‌ تێپه‌ڕی.</VERS>
      <VERS vnumber="33">به‌ڵام سامیره‌ییه‌كی ڕێبوار هاته‌ سه‌ری، بینی و دڵی پێی سووتا،</VERS>
      <VERS vnumber="34">چووه‌ پێش و برینه‌كانی پێچایه‌وه‌، ڕۆن و شه‌رابی به‌سه‌ردا كرد، سواری وڵاغه‌كه‌ی خۆی كرد و بردییه‌ خانێك و چاودێری كرد.</VERS>
      <VERS vnumber="35">ڕۆژی پاشتر دوو دیناری ده‌رهێنا و دایه‌ خانچییه‌كه‌ و وتی: "چاودێری بكه‌ و هه‌رچی زیاترت خه‌رج كرد، كه‌ گه‌ڕامه‌وه‌ ده‌تده‌مه‌وه‌."  </VERS>
      <VERS vnumber="36">
          كام له‌م سێیانه‌ به‌ نزیك ده‌زانیت بۆ ئه‌وه‌ی كه‌وته‌ ده‌ست جه‌رده‌كان؟)  </VERS>
      <VERS vnumber="37">
          ته‌وراتناسه‌كه‌ وتی: (ئه‌وه‌ی به‌زه‌یی پێی‌دا هاته‌وه‌.) </VERS>
      <VERS vnumber="38">
          كاتێ ده‌ڕۆیشتن چووه‌ گوندێك، ژنێك له‌ ماڵه‌كه‌ی خۆی پێشوازی لێ‌كرد ناوی مه‌رسا بوو.</VERS>
      <VERS vnumber="39">خوشكێكی هه‌بوو ناوی مریه‌م بوو، له‌به‌رپێی خوداوه‌ند دانیشت و گوێی له‌ فه‌رمووده‌كانی ده‌گرت.</VERS>
      <VERS vnumber="40">به‌ڵام مه‌رسا له‌به‌ر زۆری خزمه‌تكردن شێوابوو، ڕاوه‌ستا و وتی: (گه‌وره‌م باكت نییه‌ خوشكم به‌ ته‌نیا به‌جێی‌هێشتووم و خزمه‌ت ده‌كه‌م؟ پێی بفه‌رموو با یارمه‌تیم بدات.)  </VERS>
      <VERS vnumber="41">
          خوداوه‌ند وه‌ڵامی دایه‌وه‌: (مه‌رسا، مه‌رسا، تۆ خه‌م له‌ زۆر شت ده‌خۆیت و ناره‌حه‌تیت.</VERS>
      <VERS vnumber="42">به‌ڵام یه‌ك شت پێویسته‌، مریه‌م شته‌ باشه‌كه‌ی هه‌ڵبژاردووه‌ كه‌ لێی ناسه‌ندرێته‌وه‌.)  </VERS>
    </CHAPTER>
    <CHAPTER cnumber="11">
      <VERS vnumber="1">
          كه‌ عیسا له‌ شوێنێك‌دا نوێژی ده‌كرد، كاتێ ڕاوه‌ستا یه‌كێك له‌ قوتابییه‌كانی پێی‌ووت: (گه‌وره‌م فێری نوێژمان بكه‌، وه‌ك یه‌حیاش قوتابییه‌كانی خۆی فێركرد.)  </VERS>
      <VERS vnumber="2">
          پێی فه‌رموون: (كاتێ نوێژ ده‌كه‌ن، بڵێن:  "باوكه‌،با ناوت پیرۆز بێت،با پاشایه‌تییه‌كه‌ت بێ،</VERS>
      <VERS vnumber="3">نانی ڕۆژانه‌مان هه‌ر ڕۆژێك بده‌رێ.</VERS>
      <VERS vnumber="4">له‌ گوناهه‌كانمان خۆش به‌،چونكه‌ ئێمه‌ش له‌ هه‌موو قه‌رزاره‌كانمان خۆش ده‌بین.مه‌مانخه‌ره‌ تاقیكردنه‌وه‌.") </VERS>
      <VERS vnumber="5">
          ئینجا پێی فه‌رموون: (كێ له‌ ئێوه‌ هاوڕێیه‌كی هه‌بێت و له‌ نیوه‌ شه‌ودا بچێته‌ لای و پێی بڵێت: "هاوڕێم، سێ كولێره‌م به‌ قه‌رز بده‌رێ،</VERS>
      <VERS vnumber="6">هاوڕێیه‌كم له‌ دووره‌وه‌ بۆ لام هاتووه‌، هیچم نییه‌ له‌به‌رده‌می دابنێم."  </VERS>
      <VERS vnumber="7">
          ئه‌مه‌ی ژووره‌وه‌ وه‌ڵام ده‌داته‌وه‌: "هه‌راسانم مه‌كه‌، ده‌رگا داخراوه‌، خۆم و منداڵم له‌ناو جێگا داین، ناتوانم هه‌ڵبستم و بتده‌مێ."</VERS>
      <VERS vnumber="8">پێتان ده‌ڵێم: ئه‌گه‌ر له‌به‌ر هاوڕێیه‌تی هه‌ڵنه‌ستێ و بیداتێ، تاكو شه‌رمه‌زار نه‌بێت چه‌ندی بیه‌وێت هه‌ڵده‌ستێ و ده‌یداتێ.  </VERS>
      <VERS vnumber="9">
          بۆیه‌ پێتان ده‌ڵێم، داوا بكه‌ن، پێتان ده‌درێت، بگه‌ڕێن ده‌دۆزنه‌وه‌، له‌ ده‌رگا بده‌ن، لێتان ده‌كرێته‌وه‌.</VERS>
      <VERS vnumber="10">چونكه‌ هه‌ر كه‌سێك داوا بكات، وه‌رده‌گرێت. ئه‌وه‌ی بگه‌ڕێت، ده‌دۆزێته‌وه‌. ئه‌وه‌ش له‌ ده‌رگا ده‌دات لێی ده‌كرێته‌وه‌.  </VERS>
      <VERS vnumber="11">
          چ باوكێك له‌ ئێوه‌ ئه‌گه‌ر كوڕه‌كه‌ی داوای ماسی بكات له‌ جیاتی ماسی ماری ده‌داتێ؟</VERS>
      <VERS vnumber="12">یان داوای هێلكه‌ بكات دووپشكی ده‌داتێ؟</VERS>
      <VERS vnumber="13">جا ئێوه‌ كه‌ خراپن، بزانن دیاری باش بده‌نه‌ منداڵه‌كانتان، باوك كه‌ له‌ ئاسمانه‌، چه‌ند زیاتر ڕۆحی پیرۆز ده‌داته‌ ئه‌وانه‌ی لێی داوا ده‌كه‌ن.)  </VERS>
      <VERS vnumber="14">
          عیسا ڕۆحێكی پیسی ده‌رده‌كرد كه‌ لاڵ بوو، كاتێ ڕۆحه‌ پیسه‌كه‌ ده‌ركرا، لاڵه‌كه‌ قسه‌ی كرد و خه‌ڵكه‌كه‌ سه‌رسام بوون.</VERS>
      <VERS vnumber="15">به‌ڵام هه‌ندێكیان وتیان: (به‌ به‌عله‌زبولی شای ڕۆحه‌پیسه‌كان، ڕۆحی‌پیس ده‌رده‌كات.)</VERS>
      <VERS vnumber="16">هه‌ندێكی دیكه‌ش تاقییان ده‌كرده‌وه‌، داوای نیشانه‌یه‌كیان لێی كرد له‌ ئاسمانه‌وه‌.  </VERS>
      <VERS vnumber="17">
          ئه‌ویش به‌ بیركردنه‌وه‌یانی زانی، پێی فه‌رموون: (هه‌ر شانشینێك دووبه‌ره‌كی تێبكه‌وێت وێران ده‌بێت، ماڵیش دوو به‌ش بێت تێكده‌چێت.</VERS>
      <VERS vnumber="18">ئه‌گه‌ر شه‌یتانیش دوو به‌ش بێت چۆن شانشینه‌كه‌ی خۆی ڕاده‌گرێت؟ چونكه‌ ده‌ڵێن: "من به‌ به‌عله‌زبول ڕۆحی‌پیس ده‌رده‌كه‌م."</VERS>
      <VERS vnumber="19">باشه‌ ئه‌گه‌ر من به‌ به‌عله‌زبول ڕۆحی‌پیس ده‌ربكه‌م، ئه‌ی كوڕانتان به‌ كێ ده‌ریان ده‌كه‌ن؟ بۆیه‌ ئه‌وان حوكمتان ده‌ده‌ن.</VERS>
      <VERS vnumber="20">به‌ڵام ئه‌گه‌ر من به‌ په‌نجه‌ی خودا ڕۆحی‌پیس ده‌ربكه‌م، ئه‌وا پاشایه‌تی خودا هاتۆته‌ سه‌رتان.  </VERS>
      <VERS vnumber="21">
          كاتێ مرۆڤی به‌ هێز و چه‌كدار پارێزگاری له‌ كۆشكه‌كه‌ی ده‌كات، ماڵه‌كه‌ی پارێزراوه‌.</VERS>
      <VERS vnumber="22">به‌ڵام كاتێك یه‌كێكی له‌ خۆی به‌هێزتر بێته‌ سه‌ری ده‌یبه‌زێنێت، چه‌كه‌كانی لێ ده‌ستێنێ كه‌ پشتی پێی به‌ستبوو، ده‌سكه‌وته‌كانیش دابه‌ش ده‌كات.  </VERS>
      <VERS vnumber="23">
          ئه‌وه‌ی له‌گه‌ڵم نییه‌ دژی منه‌، ئه‌وه‌ش له‌گه‌ڵم كۆناكاته‌وه‌ بڵاو ده‌كاته‌وه‌.  </VERS>
      <VERS vnumber="24">
          كاتێ ڕۆحی‌پیس له‌ مرۆڤ ده‌رده‌چێت، له‌ ناوچه‌ وشكانییه‌كان به‌دوای حه‌وانه‌وه‌ ده‌گه‌ڕێت و ده‌ستی ناكه‌وێت. ئینجا ده‌ڵێت: "ده‌گه‌ڕێمه‌وه‌ ماڵه‌كه‌ی خۆم كه‌ لێی ده‌رچووم."</VERS>
      <VERS vnumber="25">كاتێ ده‌گه‌ڕێته‌وه‌، ده‌بینێت گسك دراوه‌ و ڕێكخراوه‌.</VERS>
      <VERS vnumber="26">ئه‌وسا ده‌چێت و حه‌وت ڕۆحی‌پیسی دیكه‌ له‌ خۆی پیستر ده‌هێنێت، ده‌چنه‌ ژووره‌وه‌، له‌وێ ده‌ژیێن، ئینجا كۆتایی ئه‌و مرۆڤه‌ له‌ جاران خراپتر ده‌بێت.)  </VERS>
      <VERS vnumber="27">
          كاتێ عیسا ئه‌مانه‌ی ده‌ووت، ژنێك له‌ناو خه‌ڵكه‌كه‌وه‌ ده‌نگی به‌رز كرده‌وه‌ و پێی‌ووت: (خۆزگه‌ ده‌خوازرێ به‌و سكه‌ی هه‌ڵیگرتووی و به‌و مه‌مكه‌ی شیری پێداوی.)  </VERS>
      <VERS vnumber="28">
          ئه‌ویش فه‌رمووی: (به‌ڵكو خۆزگه‌ ده‌خوازرێ به‌وانه‌ی كه‌ گوێ له‌ وشه‌ی خودا ده‌گرن و ده‌یپارێزن.)  </VERS>
      <VERS vnumber="29">
          خه‌ڵكه‌كه‌ش زیاتر كۆده‌بوونه‌وه‌، ده‌ستی پێ‌كرد، فه‌رمووی: (ئه‌م نه‌وه‌یه‌ نه‌وه‌یه‌كی به‌دكاره‌، داوای نیشانه‌ ده‌كات، به‌ڵام نیشانه‌ی نادرێتێ، جگه‌ له‌ نیشانه‌ی یونس.</VERS>
      <VERS vnumber="30">چۆن یونس بۆ خه‌ڵكی نه‌ینه‌وا بووه‌ نیشانه‌، كوڕی مرۆڤیش بۆ ئه‌م نه‌وه‌یه‌ ئاوا ده‌بێت.</VERS>
      <VERS vnumber="31">له‌ لێپرسینه‌وه‌دا شاژنی باشوور له‌گه‌ڵ پیاوانی ئه‌م نه‌وه‌یه‌ هه‌ڵده‌ستێته‌وه‌ و تاوانباریان ده‌كات، چونكه‌ له‌وپه‌ڕی زه‌وییه‌وه‌ هات بۆ گوێگرتن له‌ دانایی سلێمان. ئه‌وه‌تا گرنگتر له‌ سلێمان لێره‌یه‌.</VERS>
      <VERS vnumber="32">پیاوانی نه‌ینه‌واش له‌ لێپرسینه‌وه‌دا له‌گه‌ڵ ئه‌م نه‌وه‌یه‌ هه‌ڵده‌ستن و تاوانباری ده‌كه‌ن، چونكه‌ به‌ جاڕدانه‌كه‌ی یونس تۆبه‌یان كرد. ئه‌وه‌تا گرنگتر له‌ یونس لێره‌یه‌.  </VERS>
      <VERS vnumber="33">
          كه‌س چرا هه‌ڵناكات و له‌ جێیه‌كی شاراوه‌ یان له‌ ژێر ته‌شت دایبنێت، به‌ڵكو له‌سه‌ر چرادان، تاكو ئه‌وانه‌ی دێنه‌ ژووره‌وه‌ ڕووناكییه‌كه‌ ببینن.</VERS>
      <VERS vnumber="34">چاوت چرای له‌شته‌. كاتێ چاوت ساغ بێت ئه‌وا له‌شت هه‌مووی ڕووناكییه‌، كه‌ نه‌ساغیش بێت ئه‌وا له‌شت هه‌مووی تاریكییه‌.</VERS>
      <VERS vnumber="35">كه‌واته‌ ئاگاداربه‌ ئه‌و ڕووناكییه‌ی له‌ تۆ دایه‌ تاریكی نه‌بێت.</VERS>
      <VERS vnumber="36">بۆیه‌ ئه‌گه‌ر هه‌موو له‌شت پڕبێت له‌ ڕووناكی و هیچ به‌شێكی تاریكی نه‌بێت، ئه‌وا هه‌مووی پڕده‌بێت له‌ ڕووناكی، وه‌ك چرایه‌ك كه‌ به‌ تیشكی ڕووناكیت بۆ بدات.)  </VERS>
      <VERS vnumber="37">
          كاتێ عیسا قسه‌ی ده‌كرد، فه‌ریسییه‌ك بۆ چێشت‌خواردن داوه‌تی كرد. ئه‌ویش چووه‌ ژووره‌وه‌ و دانیشت.</VERS>
      <VERS vnumber="38">فه‌ریسییه‌كه‌ كه‌ بینی عیسا پێش نانخواردن ده‌ستی نه‌شوشت، سه‌ری سوڕما.  </VERS>
      <VERS vnumber="39">
          خوداوه‌ندیش پێی فه‌رموو: (ئێوه‌ی فه‌ریسی ده‌ره‌وه‌ی قاپ و جام پاك‌ده‌كه‌نه‌وه‌، به‌ڵام ناختان پڕه‌ له‌ چڵێسی و به‌دكاری.</VERS>
      <VERS vnumber="40">گێلینه‌، ئایا ئه‌وه‌ی ده‌ره‌وه‌ی دروستكردووه‌ ناوه‌وه‌شی دروست نه‌كردووه‌؟</VERS>
      <VERS vnumber="41">جا ئه‌وه‌ی هه‌تانه‌ بیده‌نه‌ هه‌ژاران، ئه‌وه‌تا هه‌موو شتێك بۆتان پاك‌ده‌بێت.  </VERS>
      <VERS vnumber="42">
          به‌ڵام قوڕ به‌ سه‌رتان فه‌ریسییه‌كان، ئێوه‌ ده‌یه‌كی پونگ و ڕازیانه‌ و هه‌موو سه‌وزه‌وات ده‌ده‌ن، به‌ڵام دادپه‌روه‌ری و خۆشه‌ویستی خودا پشتگوێ ده‌خه‌ن. پێویسته‌ ئه‌مانه‌ بكه‌ن و ئه‌وانه‌ش پشتگوێ نه‌خه‌ن.  </VERS>
      <VERS vnumber="43">
          قوڕ به‌ سه‌رتان فه‌ریسییه‌كان، چونكه‌ ڕیزی پێشه‌وه‌ی كه‌نیشت و سڵاوكردنی بازاڕتان خۆش‌ده‌وێ.  </VERS>
      <VERS vnumber="44">
          قوڕ به‌ سه‌رتان، ئێوه‌ له‌و گۆڕه‌ نادیارانه‌ ده‌چن كه‌ خه‌ڵكی بێ ئه‌وه‌ی بزانن به‌سه‌ریان‌دا ده‌ڕوانن.)  </VERS>
      <VERS vnumber="45">
          یه‌كێكی ته‌وراتناس وه‌ڵامی دایه‌وه‌: (مامۆستا، به‌ وتنی ئه‌مانه‌، ئێمه‌ش سووك ده‌كه‌یت.)  </VERS>
      <VERS vnumber="46">
          فه‌رمووی: (قوڕ به‌سه‌ر ئێوه‌ی ته‌وراتناسیش، بارێك له‌ خه‌ڵكی ده‌ده‌ن كه‌ هه‌ڵگرتنی زه‌حمه‌ته‌، به‌ڵام خۆتان په‌نجه‌یه‌كیش له‌ باره‌كه‌ ناده‌ن.  </VERS>
      <VERS vnumber="47">
          قوڕ به‌ سه‌رتان، چونكه‌ ئێوه‌ گۆڕی پێغه‌مبه‌ران هه‌ڵده‌به‌ستن، كه‌ باوباپیرانتان كوشتوویانن.</VERS>
      <VERS vnumber="48">كه‌واته‌ ئێوه‌ شایه‌تن و به‌ كرده‌وه‌ی باوباپیرانتان ڕازین، ئه‌وان كوشتیانن و ئێوه‌ش گۆڕه‌كانیان بۆ هه‌ڵده‌به‌ستن.</VERS>
      <VERS vnumber="49">بۆیه‌ دانایی خودا فه‌رمووی: "من پێغه‌مبه‌ر و نێردراویان بۆ ده‌نێرم، به‌ڵام لێیان ده‌كوژن و ده‌یانچه‌وسێننه‌وه‌،"</VERS>
      <VERS vnumber="50">تاكو خوێنی هه‌موو پێغه‌مبه‌ران كه‌ له‌ دامه‌زراندنی جیهانه‌وه‌ ڕژاوه‌ له‌م نه‌وه‌یه‌ داوا بكرێت،</VERS>
      <VERS vnumber="51">له‌ خوێنی هابیله‌وه‌ تاكو خوێنی زه‌كه‌ریا كه‌ له‌نێوان قوربانگا و پیرۆزگادا له‌ناوبردرا. به‌ڵێ پێتان ده‌ڵێم، له‌م نه‌وه‌یه‌ داوا ده‌كرێت.  </VERS>
      <VERS vnumber="52">
          قوڕ به‌ سه‌رتان ته‌وراتناسان، چونكه‌ كلیلی زانیاریتان برد، خۆتان نه‌چوونه‌ ژووره‌وه‌ و ڕێتان له‌وانه‌ش گرت كه‌ ده‌چوونه‌ ژووره‌.)  </VERS>
      <VERS vnumber="53">
          كاتێ عیسا ئه‌وێی به‌جێ‌هێشت، مالم و فه‌ریسییه‌كان ده‌ستیان پێ‌كرد ته‌نگی پێ هه‌ڵچنن و له‌ زۆر بابه‌ت پرسیاری لێ بكه‌ن،</VERS>
      <VERS vnumber="54">خۆیان لێ مات كردبوو تاكو به‌ وشه‌یه‌كی ده‌می خۆی تووشی بكه‌ن.  </VERS>
    </CHAPTER>
    <CHAPTER cnumber="12">
      <VERS vnumber="1">
          له‌و كاته‌دا كه‌ خه‌ڵكی به‌ هه‌زاران كۆببوونه‌وه‌، به‌ جۆرێك یه‌كتریان پێشێل ده‌كرد، عیسا ده‌ستی پێ‌كرد یه‌كه‌م جار به‌ قوتابییه‌كانی بفه‌رمووێ: (ئاگاداری هه‌ویرترشی فه‌ریسییه‌كان بن، كه‌ دووڕووییه‌.</VERS>
      <VERS vnumber="2">شاردراوه‌ نییه‌ ئاشكرا نه‌بێت و نهێنی نییه‌ ده‌رنه‌كه‌وێت.</VERS>
      <VERS vnumber="3">بۆیه‌ هه‌رچی له‌ تاریكی وتوتانه‌، له‌ ڕووناكی ده‌بیسترێت، ئه‌وه‌ش كه‌ له‌ ماڵ به‌ چرپه‌ وتوتانه‌، له‌ سه‌ربانان جاڕی پێ ده‌درێت.  </VERS>
      <VERS vnumber="4">
          دۆستانم پێتان ده‌ڵێم، له‌وانه‌ مه‌ترسن كه‌ له‌ش ده‌كوژن و پاش ئه‌وه‌ هیچی دیكه‌یان نییه‌ بیكه‌ن.</VERS>
      <VERS vnumber="5">به‌ڵام ئه‌وه‌تان پیشان ده‌ده‌م كه‌ ده‌بێ لێی بترسن، له‌وه‌ بترسن كه‌ ده‌سه‌ڵاتی هه‌یه‌ پاش كوشتن فڕێبداته‌ ناو دۆزه‌خ. به‌ڵێ پێتان ده‌ڵێم، له‌مه‌ بترسن.</VERS>
      <VERS vnumber="6">ئایا پێنج چۆله‌كه‌ به‌ دوو فلس نافرۆشرێت؟ خوداش یه‌كێك له‌وانی له‌ بیر ناچێت.</VERS>
      <VERS vnumber="7">ته‌نانه‌ت هه‌موو مووی سه‌ریشتان ژمێردراوه‌. كه‌واته‌ مه‌ترسن ئێوه‌ زۆر له‌ چۆله‌كه‌ نرخدارترن.  </VERS>
      <VERS vnumber="8">
          پێشتان ده‌ڵێم: ئه‌وه‌ی له‌به‌رده‌م خه‌ڵكی دانم پیابنێت، كوڕی مرۆڤیش له‌به‌رده‌م فریشته‌كانی خودا دانی پیاده‌نێت.</VERS>
      <VERS vnumber="9">به‌ڵام ئه‌وه‌ی له‌لای خه‌ڵك نكۆڵیم لێ بكات، له‌به‌رده‌م فریشته‌كانی خودا نكۆڵی لێ ده‌كرێت.</VERS>
      <VERS vnumber="10">ئه‌وه‌ی قسه‌ به‌ كوڕی مرۆڤ بڵێت، ده‌به‌خشرێت. به‌ڵام ئه‌وه‌ی كفر به‌ ڕۆحی پیرۆز بكات، نابه‌خشرێت.  </VERS>
      <VERS vnumber="11">
          كاتێ ده‌تانهێننه‌ به‌رده‌م كه‌نیشت و فه‌رمانڕه‌وا و ده‌سه‌ڵاتداران، نیگه‌ران مه‌بن ده‌بێ بۆ به‌رگری چۆن و به‌ چی بدوێن یان چی بڵێن.</VERS>
      <VERS vnumber="12">چونكه‌ ڕۆحی پیرۆز هه‌ر له‌و كاته‌دا فێرتان ده‌كات پێویسته‌ چی بڵێن.)  </VERS>
      <VERS vnumber="13">
          یه‌كێكی ناو خه‌ڵكه‌كه‌ پێی‌ووت: (مامۆستا، به‌ براكه‌م بفه‌رموو میراتم له‌گه‌ڵ به‌ش بكات.)  </VERS>
      <VERS vnumber="14">
          به‌ڵام ئه‌و پێی فه‌رموو: (كابرا، كێ منی كردووه‌ به‌ دادوه‌ر یان به‌شكار به‌سه‌رتانه‌وه‌؟)</VERS>
      <VERS vnumber="15">به‌ خه‌ڵكه‌كه‌ی فه‌رموو: (ئاگاداربن و خۆتان له‌ هه‌موو چاوچنۆكیه‌ك بپارێزن، چونكه‌ ژیانی مرۆڤ به‌ زۆری سامانه‌كه‌ی نییه‌.)  </VERS>
      <VERS vnumber="16">
          ئینجا نموونه‌یه‌كی بۆ هێنانه‌وه‌: (مرۆڤێكی ده‌وڵه‌مه‌ند، زه‌وییه‌كه‌ی به‌رهه‌مێكی زۆری دا.</VERS>
      <VERS vnumber="17">له‌ دڵی خۆی‌دا وتی: "چی بكه‌م كه‌ شوێنم نه‌بێ به‌رهه‌مه‌كه‌می لێ كۆبكه‌مه‌وه‌؟"  </VERS>
      <VERS vnumber="18">
          جا وتی: "وا ده‌كه‌م، ئه‌مباره‌كانم تێكده‌ده‌م و گه‌وره‌تری ده‌كه‌م، له‌وێ‌دا هه‌موو دانه‌وێڵه‌ و ماڵه‌كه‌م كۆده‌كه‌مه‌وه‌.</VERS>
      <VERS vnumber="19">به‌ خۆشم ده‌ڵێم: (ئه‌ی گیانم، ئه‌وه‌تا ماڵێكی زۆرت هه‌ڵگرتووه‌، بۆ چه‌ندین ساڵ. بحه‌سێوه‌ و بخۆ و بخۆوه‌ و دڵشادبه‌.)"  </VERS>
      <VERS vnumber="20">
          به‌ڵام خودا پێی فه‌رموو: "ئه‌ی گێله‌، هه‌ر ئه‌م شه‌و گیانت ده‌رده‌چێت. باشه‌ ئه‌وه‌ی ئاماده‌ت كردووه، بۆ كێ ده‌بێت؟"  </VERS>
      <VERS vnumber="21">
          به‌ هه‌مان شێوه‌ ده‌بێ بۆ ئه‌وه‌ی بۆ خۆی كۆده‌كاته‌وه‌ به‌ڵام له‌لای خودا ده‌وڵه‌مه‌ند نییه‌.)  </VERS>
      <VERS vnumber="22">
          به‌ قوتابییه‌كانی فه‌رموو: (بۆیه‌ پێتان ده‌ڵێم، بۆ ژیان نیگه‌ران مه‌بن چی ده‌خۆن، بۆ له‌ش چی ده‌پۆشن.</VERS>
      <VERS vnumber="23">ژیان له‌ خواردن گرنگتره‌ و له‌شیش له‌ پۆشاك.</VERS>
      <VERS vnumber="24">سه‌یری قه‌له‌ڕه‌ش بكه‌ن: نه‌ تۆو ده‌كات و نه‌ دروێنه‌ ده‌كات، نه‌ ئه‌مباری هه‌یه‌ و نه‌ كۆگا، به‌ڵام خودا به‌خێوی ده‌كات. باشه‌ ئێوه‌ چه‌ند له‌ باڵنده‌ نرخدارترن!</VERS>
      <VERS vnumber="25">كێ له‌ ئێوه‌ ئه‌گه‌ر نیگه‌ران بوو، ده‌توانێت یه‌ك كاتژمێر له‌ ته‌مه‌نی خۆی زیاد بكات؟</VERS>
      <VERS vnumber="26">جا كه‌ ئێوه‌ بۆ شتێكی بچووك تواناتان نییه‌، بۆچی بۆ شته‌كانی دیكه‌ نیگه‌ران ده‌بن؟  </VERS>
      <VERS vnumber="27">
          سه‌یری گوڵاڵه‌ بكه‌ن چۆن گه‌شه‌ ده‌كات، نه‌ ماندوو ده‌بێت و نه‌ ده‌ڕێسێت. به‌ڵام پێتان ده‌ڵێم: ته‌نانه‌ت سلێمانیش له‌وپه‌ڕی شكۆمه‌ندی‌دا وه‌ك یه‌كێك له‌وانه‌ی نه‌پۆشیوه‌.</VERS>
      <VERS vnumber="28">ئه‌گه‌ر خودا گیا ئاوا بپۆشێت، كه‌ ئه‌مڕۆ له‌ كێلگه دایه‌ و به‌یانی ده‌خرێته‌ ته‌نووره‌وه‌. ئیتر كه‌م‌باوه‌ڕینه‌ ئێوه‌ چه‌ند زیاترن؟</VERS>
      <VERS vnumber="29">جا داوا مه‌كه‌ن چی بخۆن و چی بخۆنه‌وه‌، نیگه‌ران مه‌بن.</VERS>
      <VERS vnumber="30">هه‌موو ئه‌مانه‌ نه‌ته‌وه‌كانی جیهان هه‌وڵی بۆ ده‌ده‌ن، باوكیشتان ده‌زانێت پێویستتان به‌مانه‌ هه‌یه‌.</VERS>
      <VERS vnumber="31">به‌ڵكو داوای پاشایه‌تی ئه‌و بكه‌ن، هه‌موو ئه‌مانه‌تان بۆ زیاد ده‌بێت.  </VERS>
      <VERS vnumber="32">
          مه‌ترسه‌ ئه‌ی مێگه‌لی بچووك، چونكه‌ باوكتان خۆشحاڵه‌ شانشینه‌كه‌تان بداتێ.</VERS>
      <VERS vnumber="33">ئه‌وه‌ی هه‌تانه‌ بیفرۆشن و به‌ خێر بیبه‌خشن، بۆ خۆتان جزدانێك كه‌ نه‌فه‌وتێت و گه‌نجینه‌یه‌ك له‌ ئاسمان كه‌ له‌بن نایه‌ت دروست بكه‌ن، له‌وێ نه‌ دز لێی نزیك ده‌بێته‌وه‌ و نه‌ مۆرانه‌ لێی ده‌دات.</VERS>
      <VERS vnumber="34">چونكه‌ گه‌نجینه‌تان له‌كوێ بێت، دڵیشتان له‌وێ ده‌بێت.  </VERS>
      <VERS vnumber="35">
          با پشتێنتان به‌ستراو و چراتان هه‌ڵكراو بێت،</VERS>
      <VERS vnumber="36">وه‌ك ئه‌وانه‌ بن كه‌ چاوه‌ڕێی گه‌وره‌كه‌یان ده‌كه‌ن تاكو له‌ شایی بگه‌ڕێته‌وه‌، كه‌ هاته‌وه‌ و له‌ ده‌رگای دا، یه‌كسه‌ر لێی بكه‌نه‌وه‌.</VERS>
      <VERS vnumber="37">خۆزگه‌ ده‌خوازرێ به‌و كۆیلانه‌ی كه‌ گه‌وره‌ دێته‌وه‌ ده‌بینێت به‌خه‌به‌رن. ڕاستیتان پێ ده‌ڵێم، ناوقه‌دی خۆی ده‌به‌ستێت و دایانده‌نیشێنێت، دێت و خزمه‌تیان ده‌كات.</VERS>
      <VERS vnumber="38">جا ئه‌گه‌ر له‌ به‌تڵی دووه‌م یان سێیه‌می شه‌ودا بێته‌وه‌ و ئاوا ببینێت، خۆزگه‌ به‌وان ده‌خوازرێ.</VERS>
      <VERS vnumber="39">به‌ڵام ئه‌وه‌ش بزانن: ئه‌گه‌ر گه‌وره‌ی ماڵ بزانێت له‌ چ كاتژمێرێك دز دێته‌ سه‌ری، نایه‌ڵێت ماڵه‌كه‌ی ببڕدرێت.</VERS>
      <VERS vnumber="40">ئێوه‌ش ئاماده‌بن، چونكه‌ كوڕی مرۆڤ له‌ كاتێك‌دا دێته‌وه‌ كه‌ بیری لێ ناكه‌نه‌وه‌.)  </VERS>
      <VERS vnumber="41">
          په‌ترۆس وتی: (گه‌وره‌م، ئه‌م نموونه‌یه‌ به‌ ئێمه‌ ده‌ڵێی یان به‌ هه‌مووان؟)  </VERS>
      <VERS vnumber="42">
          خوداوه‌ند فه‌رمووی: (ئه‌و سه‌ركاره‌ دڵسۆز و ژیره‌ كێیه‌ كه‌ گه‌وره‌ له‌سه‌ر كۆیله‌كانی دایده‌نێت تاكو له‌ كاتی خۆی‌دا به‌شه‌ خۆراكیان بداتێ؟</VERS>
      <VERS vnumber="43">خۆزگه‌ ده‌خوازرێ به‌و كۆیله‌یه‌، ئه‌وه‌ی كاتێ گه‌وره‌كه‌ی دێته‌وه‌ ده‌بینێت ئاوا ده‌كات.</VERS>
      <VERS vnumber="44">ڕاستیتان پێ ده‌ڵێم: به‌سه‌ر هه‌موو ماڵه‌كه‌ی‌دا دایده‌نێت.</VERS>
      <VERS vnumber="45">به‌ڵام ئه‌گه‌ر ئه‌م كۆیله‌ له‌ دڵی خۆی‌دا وتی: "گه‌وره‌كه‌م دره‌نگ دێته‌وه‌،" ئیتر ده‌ست بكات به‌ لێدانی كۆیله‌كان و كاره‌كه‌ران، هه‌روه‌ها بخوا و بخواته‌وه‌ و سه‌رخۆش بێت،</VERS>
      <VERS vnumber="46">ئه‌وسا گه‌وره‌ی ئه‌و كۆیله‌یه‌ له‌ ڕۆژێك‌دا دێته‌وه‌ كه‌ مه‌زه‌نده‌ی ناكات و له‌ كاتژمێرێك كه‌ نایزانێت، ئینجا پارچه‌ پارچه‌ی ده‌كات و به‌شی له‌گه‌ڵ بێ‌باوه‌ڕان ده‌بێت.  </VERS>
      <VERS vnumber="47">
          ئه‌و كۆیله‌ش كه‌ خواستی گه‌وره‌كه‌ی ده‌زانێت، ئاماده‌ش نابێت و به‌ خواستی ئه‌و ناكات، زۆری لێ ده‌درێت.</VERS>
      <VERS vnumber="48">به‌ڵام ئه‌وه‌ی نازانێت و كرده‌وه‌كه‌ی شایانی لێدانه‌، ئه‌وا كه‌می لێ ده‌درێ. ئه‌وه‌ی زۆری دراوه‌تێ داوای زۆری لێ ده‌كرێت، ئه‌وه‌ش زۆری له‌لا دانراوه‌ داوای زیاتری لێ ده‌كرێت.  </VERS>
      <VERS vnumber="49">
          هاتووم تاكو ئاگر هه‌ڵده‌مه‌ سه‌ر زه‌وی، چه‌نده‌ ده‌خوازم گڕی گرتبێت!</VERS>
      <VERS vnumber="50">باپتیزه‌ی ئازارم هه‌یه‌ ده‌بێ پێی‌دا ڕه‌ت بم، چه‌ند ناڕه‌حه‌تم تاكو ته‌واو ده‌بێت.</VERS>
      <VERS vnumber="51">واده‌زانن من هاتووم ئاشتی بهێنمه‌ سه‌ر زه‌وی؟ پێتان ده‌ڵێم: نه‌خێر، به‌ڵكو دووبه‌ره‌كی.</VERS>
      <VERS vnumber="52">چونكه‌ له‌مه‌وپاش له‌ ماڵێك‌دا پێنجی تێدا ده‌بێت جیا ده‌بنه‌وه‌، سێ له‌ دوو و دوو له‌ سێ.</VERS>
      <VERS vnumber="53">باوك له‌ كوڕ و كوڕ له‌ باوك، دایك له‌ كچ و كچ له‌ دایك، خه‌سوو له‌ بووك و بووك له‌ خه‌سوو جیا ده‌بنه‌وه‌.)  </VERS>
      <VERS vnumber="54">
          دیسان به‌ خه‌ڵكه‌كه‌ی فه‌رموو: (كاتێ هه‌ورێك ده‌بینن له‌ ڕۆژئاواوه‌ به‌ده‌رده‌كه‌وێت، خێرا ده‌ڵێن: "بارانی به‌ده‌مه‌وه‌یه‌،" ئاواش ده‌بێت.</VERS>
      <VERS vnumber="55">كاتێكیش بای باشوور هه‌ڵده‌كات، ده‌ڵێن: "گه‌رم ده‌بێت،" ئاواش ده‌بێت.</VERS>
      <VERS vnumber="56">ئه‌ی دووڕووان، ده‌زانن ڕووی زه‌وی و ئاسمان بخوێننه‌وه‌، چۆن نازانن ئه‌م سه‌رده‌مه‌ بخوێننه‌وه‌؟  </VERS>
      <VERS vnumber="57">
          هه‌روه‌ها بۆچی بۆ خۆتان به‌ ڕاستی حوكم ناده‌ن؟</VERS>
      <VERS vnumber="58">كاتێ له‌گه‌ڵ ڕكابه‌ره‌كه‌ت به‌ ڕێگاوه‌ی بۆ لای دادوه‌ر، له‌ ڕێگا هه‌وڵبده‌ له‌گه‌ڵی ببڕێنیته‌وه‌، ئه‌گینا ڕاتده‌كێشێته‌ لای دادوه‌ر و دادوه‌ریش ده‌تداته‌ ده‌ست پۆلیس، پۆلیسیش فڕێت‌ده‌داته‌ به‌ندیخانه‌.</VERS>
      <VERS vnumber="59">پێت ده‌ڵێم: له‌وێ ده‌رناچی تاكو دوایین پوول نه‌ده‌یته‌وه‌.)  </VERS>
    </CHAPTER>
    <CHAPTER cnumber="13">
      <VERS vnumber="1">
          هه‌ر له‌و كاته‌دا هه‌ندێك له‌وێ بوون، باسی ئه‌و جه‌لیلییانه‌یان بۆ عیسا كرد كه‌ پیلاتۆس خوێنی له‌گه‌ڵ قوربانییه‌كانیان تێكه‌ڵاو كرد.</VERS>
      <VERS vnumber="2">عیسا وه‌ڵامی دایه‌وه‌: (واده‌زانن ئه‌و جه‌لیلییانه‌ له‌ هه‌موو جه‌لیلییه‌كان گوناهبارتر بوون، چونكه‌ ئه‌و شتانه‌یان چێژت؟</VERS>
      <VERS vnumber="3">پێتان ده‌ڵێم: نه‌خێر، به‌ڵام ئه‌گه‌ر تۆبه‌ نه‌كه‌ن هه‌مووتان ئاوا تیاده‌چن.</VERS>
      <VERS vnumber="4">یان ئه‌و هه‌ژده‌ كه‌سه‌ی له‌ سیلوام قولله‌كه‌یان به‌سه‌ردا كه‌وت و كوشتنی، له‌ هه‌موو دانیشتووانی ئۆرشه‌لیم گوناهبارتر بوون؟</VERS>
      <VERS vnumber="5">من پێتان ده‌ڵێم: نه‌خێر، به‌ڵام ئه‌گه‌ر تۆبه‌ نه‌كه‌ن هه‌مووتان ئاوا تیاده‌چن.)  </VERS>
      <VERS vnumber="6">
          ئینجا ئه‌م نموونه‌یه‌ی باسكرد: (كابرایه‌ك دارهه‌نجیرێكی چاندراوی له‌ ڕه‌زه‌كه‌ی هه‌بوو، بۆ به‌رهه‌م هات و پێوه‌ی نه‌بینی.</VERS>
      <VERS vnumber="7">به‌ ڕه‌زه‌وانه‌كه‌ی وت: "ته‌ماشابكه‌، سێ ساڵه‌ بۆ به‌رهه‌می ئه‌م دارهه‌نجیره‌ دێم و پێوه‌ی نابینم! بیبڕه‌وه‌، بۆچی زه‌ویش داگیر بكات؟"  </VERS>
      <VERS vnumber="8">
          به‌ڵام وه‌ڵامی دایه‌وه‌: "گه‌وره‌م، ئه‌م ساڵه‌ش وازی لێ‌بهێنه‌، تاكو ده‌وروبه‌ری هه‌ڵده‌گێڕمه‌وه‌ و په‌یینی پێدا ده‌كه‌م.</VERS>
      <VERS vnumber="9">به‌ڵكو دواتر به‌ر بگرێت، ئه‌گینا بیبڕه‌وه‌.")  </VERS>
      <VERS vnumber="10">
          عیسا له‌ شه‌ممه‌دا له‌ یه‌كێك له‌ كه‌نیشته‌كان خه‌ریكی فێركردن بوو،</VERS>
      <VERS vnumber="11">ژنێك هه‌ژده‌ ساڵ نه‌خۆش بوو به‌هۆی ڕۆحێك، قه‌مبوور بوو و هه‌رگیز نه‌یده‌توانی به‌ ته‌واوی ڕاستبێته‌وه‌.</VERS>
      <VERS vnumber="12">عیسا ژنه‌كه‌ی بینی، بانگی كرد: (خانم، له‌ نه‌خۆشییه‌كه‌ت ئازاد كرایت.)</VERS>
      <VERS vnumber="13">ئینجا هه‌ردوو ده‌ستی خسته‌ سه‌ری و یه‌كسه‌ر ڕاستبۆوه‌ و خودای شكۆدار كرد.  </VERS>
      <VERS vnumber="14">
          پێشه‌وای كه‌نیشتیش تووڕه‌ بوو كه‌وا عیسا له‌ شه‌ممه‌دا خه‌ڵكی چاك‌‌كرده‌وه‌، به‌ خه‌ڵكه‌كه‌ی وت: (شه‌ش ڕۆژ هه‌یه‌ كه‌ پێویسته‌ كاریان تێدا بكرێت، له‌وان‌دا وه‌رن و چاكبنه‌وه‌، نه‌ك له‌ ڕۆژی شه‌ممه‌دا.)  </VERS>
      <VERS vnumber="15">
          خوداوه‌ندیش وه‌ڵامی دایه‌وه‌: (ئه‌ی دووڕووان! ئایا هه‌ر یه‌ك له‌ ئێوه‌ له‌ شه‌ممه‌دا گا یان كه‌ره‌كه‌ی له‌ ئاخوڕ ناكاته‌وه‌ و بیبات ئاوی بدات؟</VERS>
      <VERS vnumber="16">ئه‌وه‌ش كه‌ كچی ئیبراهیمه‌ و هه‌ژده‌ ساڵه‌ شه‌یتان به‌ستویه‌تییه‌وه‌، نه‌ده‌بوو له‌ ڕۆژی شه‌ممه‌دا له‌م به‌نده‌ ئازاد بێت؟)  </VERS>
      <VERS vnumber="17">
          كه‌ ئه‌مه‌ی فه‌رموو، هه‌موو به‌رهه‌ڵستكارانی شه‌رمه‌زار بوون، هه‌موو خه‌ڵكه‌كه‌ش به‌ گشت ئه‌و كاره‌ شكۆدارانه‌ی به‌و ئه‌نجام ده‌دران دڵشاد بوون.  </VERS>
      <VERS vnumber="18">
          ئینجا عیسا فه‌رمووی: (شانشینی خودا له‌ چی ده‌چێت؟ به‌ چی به‌راوردی بكه‌م؟</VERS>
      <VERS vnumber="19">له‌ ده‌نكه‌ خه‌رته‌له‌یه‌ك ده‌چێت، كابرایه‌ك بردی و فڕێی‌دا ناو باخه‌كه‌ی، جا گه‌شه‌ی كرد و بووه‌ دارێك، باڵنده‌ی ئاسمان له‌ناو لقه‌كانی هه‌ڵنیشتن.)  </VERS>
      <VERS vnumber="20">
          دیسان فه‌رمووی: (شانشینی خودا به‌ چی به‌راورد بكه‌م؟</VERS>
      <VERS vnumber="21">له‌ هه‌ویرترشێك ده‌چێت، ئافره‌تێك هێنای و كردییه‌ ناو سێ پێوانه‌ ئارده‌وه‌، تاكو هه‌مووی هه‌ڵهات.)  </VERS>
      <VERS vnumber="22">
          كاتێ عیسا ده‌چووه‌ ئۆرشه‌لیم، به‌ شار و گونده‌كان‌دا تێده‌په‌ڕی و خه‌ڵكی فێرده‌كرد.</VERS>
      <VERS vnumber="23">یه‌كێك پێی‌ووت: (گه‌وره‌م، ئایا كه‌من ئه‌وانه‌ی ڕزگاریان ده‌بێت؟)  ئه‌ویش پێی فه‌رموون:</VERS>
      <VERS vnumber="24">(كۆشش بكه‌ن تاكو له‌ ده‌رگای ته‌سك بچنه‌ ژووره‌وه‌، چونكه‌، پێتان ده‌ڵێم، زۆر كه‌س هه‌وڵده‌ده‌ن بچنه‌ ژووره‌وه‌ و ناتوانن.</VERS>
      <VERS vnumber="25">له‌و ده‌مه‌ی خاوه‌ن ماڵ هه‌ڵده‌ستێت و ده‌رگا داده‌خات، ئێوه‌ له‌ ده‌ره‌وه‌ ده‌وه‌ستن، له‌ ده‌رگا ده‌ده‌ن و تكا ده‌كه‌ن: "گه‌وره‌م، لێمان بكه‌وه‌!" وه‌ڵام ده‌داته‌وه‌: "نازانم ئێوه‌ خه‌ڵكی كوێن."  </VERS>
      <VERS vnumber="26">
          ئه‌وسا ده‌ڵێن: "له‌گه‌ڵت خواردمان و خواردمانه‌وه‌ و له‌ شه‌قامه‌كانمان فێرت كردین."  </VERS>
      <VERS vnumber="27">
          ئینجا ده‌ڵێت: "نازانم ئێوه‌ خه‌ڵكی كوێن. ئه‌ی هه‌موو به‌دكاران، لێم دوور بكه‌ونه‌وه‌!"  </VERS>
      <VERS vnumber="28">
          گریان و جیڕه‌ی ددانیش له‌وێ ده‌بێت، كاتێ ده‌بینن ئیبراهیم و ئیسحاق و یاقوب و هه‌موو پێغه‌مبه‌ران له‌ شانشینی خودان، ئێوه‌ش ده‌ركراون.</VERS>
      <VERS vnumber="29">له‌ ڕۆژهه‌ڵات و ڕۆژئاوا، له‌ باكوور و باشووره‌وه‌ دێن و له‌ شانشینی خودا له‌سه‌ر خوان داده‌نیشن.</VERS>
      <VERS vnumber="30">ئه‌وه‌تا دواهه‌مین هه‌ن ده‌بنه‌ یه‌كه‌م و یه‌كه‌میش هه‌ن ده‌بنه‌ دواهه‌مین.)  </VERS>
      <VERS vnumber="31">
          له‌و كاته‌دا هه‌ندێك فه‌ریسی هاتن و پێیان وت: (ئێره‌ به‌جێ‌بهێڵه‌ و بڕۆ، چونكه‌ هێرۆدس ده‌یه‌وێت بتكوژێت.)  </VERS>
      <VERS vnumber="32">
          ئه‌ویش پێی فه‌رموون: (بڕۆن به‌و ڕێویه‌ بڵێن، {ئه‌وه‌تا ئه‌مڕۆ و به‌یانی ڕۆحه‌پیسه‌كان ده‌رده‌كه‌م و چاك ده‌كه‌مه‌وه‌، له‌ ڕۆژی سێیه‌میش ته‌واو ده‌بم.}</VERS>
      <VERS vnumber="33">به‌ڵام بۆ من پێویسته‌ ئه‌مڕۆ و به‌یانی و دووسبه‌ی بڕۆم، چونكه‌ نابێ پێغه‌مبه‌رێك له‌ ده‌ره‌وه‌ی ئۆرشه‌لیم بمرێت.  </VERS>
      <VERS vnumber="34">
          هۆ ئۆرشه‌لیم، هۆ ئۆرشه‌لیم، بكوژی پێغه‌مبه‌ران و به‌ردبارانكاری ئه‌وانه‌ی بۆی نێردران، چه‌ند جار ویستم منداڵه‌كانت كۆبكه‌مه‌وه‌، وه‌ك مریشك جوجه‌ڵه‌كانی له‌ ژێر باڵی كۆده‌كاته‌وه‌، به‌ڵام نه‌تانویست.</VERS>
      <VERS vnumber="35">ئه‌وه‌تا ماڵه‌كه‌تان به‌ وێرانی بۆ ئێوه‌ به‌جێ ده‌هێڵدرێ. پێتان ده‌ڵێم، ئیتر نامبیننه‌وه‌، تاكو كاتێ دێت و ده‌ڵێن، {ستایشكراوه‌ ئه‌وه‌ی به‌ ناوی خوداوه‌نده‌وه‌ دێت."}  </VERS>
    </CHAPTER>
    <CHAPTER cnumber="14">
      <VERS vnumber="1">
          ئه‌وه‌بوو له‌ شه‌ممه‌دا كاتێ عیسا بۆ نانخواردن چووه‌ ماڵی یه‌كێك له‌ سه‌ركرده‌ فه‌ریسییه‌كان، چاودێرییان ده‌كرد.</VERS>
      <VERS vnumber="2">پیاوێكیش نه‌خۆشی ئاوبه‌ندی هه‌بوو له‌ به‌رامبه‌ری بوو.</VERS>
      <VERS vnumber="3">عیسا له‌ ته‌وراتناس و فه‌ریسییه‌كانی پرسی: (ئایا له‌ شه‌ممه‌دا چاككردنه‌وه‌ دروسته‌ یان نا؟)</VERS>
      <VERS vnumber="4">ئه‌وان بێ‌ده‌نگ بوون. ئه‌ویش كابرای گرت و چاكی‌كرده‌وه‌ و به‌ڕێی كرد.  </VERS>
      <VERS vnumber="5">
          پێی فه‌رموون: (كامه‌تان كوڕه‌كه‌ی یان گایه‌كه‌ی له‌ ڕۆژی شه‌ممه‌دا بكه‌وێته‌ بیره‌وه‌ یه‌كسه‌ر ده‌ریناهێنێت؟)</VERS>
      <VERS vnumber="6">نه‌یانتوانی وه‌ڵامی ئه‌م شتانه‌ بده‌نه‌وه‌.  </VERS>
      <VERS vnumber="7">
          نموونه‌یه‌كی بۆ بانگهێشتكراوان هێنایه‌وه‌ كه‌ تێبینی كرد چۆن ڕیزی پێشه‌وه‌ ده‌گرن:</VERS>
      <VERS vnumber="8">(كاتێ یه‌كێك بۆ شایی بانگهێشتت ده‌كات، له‌ ڕیزی پێشه‌وه‌ دامه‌نیشه‌، نه‌وه‌ك له‌ تۆ ڕێزدارتریشی بانگهێشت كردبێت.</VERS>
      <VERS vnumber="9">ئینجا ئه‌وه‌ی تۆ و ئه‌وی بانگهێشت كردووه‌، دێت و پێت ده‌ڵێ: "شوێنه‌كه‌ت بۆ ئه‌مه‌ چۆڵ بكه‌،" تۆش ته‌ریق ده‌بیته‌وه‌ و ڕیزی دواوه‌ ده‌گریت.</VERS>
      <VERS vnumber="10">به‌ڵام كاتێ بانگهێشت ده‌كرێیت بڕۆ له‌ دواوه‌ دانیشه‌، تاكو كاتێ ئه‌وه‌ی بانگهێشتی كردوویت، بێت و پێت بڵێت: "براده‌ر، هه‌سته‌ وه‌ره‌ پێشه‌وه‌." ئه‌وسا له‌به‌رچاوی هه‌موو ئه‌وانه‌ی له‌گه‌ڵت دانیشتوون شكۆدار ده‌بیت.</VERS>
      <VERS vnumber="11">چونكه‌ ئه‌وه‌ی خۆی به‌رز بكاته‌وه‌ نزم ده‌كرێته‌وه‌، ئه‌وه‌ش خۆی نزم بكاته‌وه‌ به‌رز ده‌كرێته‌وه‌.)  </VERS>
      <VERS vnumber="12">
          ئینجا به‌وه‌ی وت كه‌وا بانگهێشتی كردووه‌: (كاتێ چێشت یان شێو ده‌كه‌یت، هاوڕێ و برا و خزم و دراوسێ ده‌وڵه‌مه‌نده‌كانت بانگ مه‌كه‌، نه‌وه‌ك ئه‌وانیش بانگت بكه‌نه‌وه‌، بۆت ده‌بێته‌ پاداشت.</VERS>
      <VERS vnumber="13">به‌ڵكو ئه‌گه‌ر میواندارییه‌كت كرد، هه‌ژار و په‌ككه‌وته‌ و شه‌ل و كوێر بانگ بكه‌.</VERS>
      <VERS vnumber="14">خۆزگه‌ت پێ ده‌خوازرێ، چونكه‌ نییانه‌ پاداشتت بده‌نه‌وه‌، تۆش له‌ هه‌ڵستانه‌وه‌ی ڕاستودروستان پاداشت ده‌درێیته‌وه‌.)  </VERS>
      <VERS vnumber="15">
          یه‌كێك له‌ دانیشتووان ئه‌مه‌ی بیست، وتی: (خۆزگه‌ ده‌خوازرێ به‌وه‌ی له‌ شانشینی خودا نان ده‌خوات.)  </VERS>
      <VERS vnumber="16">
          عیسا پێی فه‌رموو: (كابرایه‌ك شێوێكی گه‌وره‌ی كرد و خه‌ڵكێكی زۆری بانگ‌كرد.</VERS>
      <VERS vnumber="17">كاتی نانخواردن كۆیله‌یه‌كی خۆی نارد تاكو به‌ بانگكراوان بڵێت: "فه‌رموون، ئێستا هه‌مووی ئاماده‌یه‌."  </VERS>
      <VERS vnumber="18">
          به‌ڵام هه‌موو وه‌ك یه‌ك داوای لێبوردنیان كرد. یه‌كه‌میان پێی‌ووت: "كێڵگه‌یه‌كم كڕیوه‌ و پێویسته‌ بڕۆم بیبینم، تكایه‌ لێم ببوره‌."  </VERS>
      <VERS vnumber="19">
          یه‌كێكی دیكه‌ وتی: "پێنج جووت گام كڕیوه‌ و ده‌چم تاقییان ده‌كه‌مه‌وه‌، تكایه‌ لێم ببوره‌."  </VERS>
      <VERS vnumber="20">
          یه‌كێكی دیكه‌شیان وتی: "ژنم هێناوه‌، له‌به‌ر ئه‌وه‌ ناتوانم بێم."  </VERS>
      <VERS vnumber="21">
          كۆیله‌كه‌ش هاته‌وه‌ و ئه‌مانه‌ی به‌ گه‌وره‌كه‌ی ڕاگه‌یاند. خاوه‌ن ماڵ تووڕه‌ بوو و به‌ كۆیله‌كه‌ی وت: "خێرا بڕۆ بۆ شه‌قام و كۆڵانه‌كانی شار، هه‌ژار و په‌ككه‌وته‌ و كوێر و شه‌له‌كان بهێنه‌ ئێره‌."  </VERS>
      <VERS vnumber="22">
          كۆیله‌كه‌ وتی: "گه‌وره‌م ئه‌وه‌ی فه‌رمانت دا كرا، هێشتا شوێن ماوه‌."  </VERS>
      <VERS vnumber="23">
          گه‌وره‌كه‌ به‌ كۆیله‌كه‌ی وت: "بڕۆ ده‌ره‌وه‌ بۆ ڕێگا و ڕێچكۆڵه‌كان به‌ زۆر خه‌ڵك بهێنه‌ ژووره‌وه‌، تاكو ماڵه‌كه‌م پڕبێت.</VERS>
      <VERS vnumber="24">پێتان ده‌ڵێم، له‌وانه‌ی بانگهێشت كرابوون كه‌س تامی شێوه‌كه‌م ناكات.")  </VERS>
      <VERS vnumber="25">
          حه‌شاماتێكی له‌گه‌ڵ‌بوو، ئاوڕی دایه‌وه‌ و پێی‌ووتن:</VERS>
      <VERS vnumber="26">(ئه‌گه‌ر یه‌كێك بێته‌ لام و ڕقی له‌ دایك و باوكی، ژن و منداڵی، برا و خوشكه‌كانی نه‌بێته‌وه‌، بگره‌ له‌ خۆشی، ناتوانێت ببێته‌ قوتابی من.</VERS>
      <VERS vnumber="27">ئه‌وه‌ی خاچه‌كه‌ی هه‌ڵنه‌گرێت و دوام نه‌كه‌وێت، ناتوانێت ببێته‌ قوتابی من.  </VERS>
      <VERS vnumber="28">
          كێ له‌ ئێوه‌ ئه‌گه‌ر بیه‌وێت قولله‌یه‌ك دروست بكات، یه‌كه‌م جار دانانیشێت و خه‌رجییه‌كه‌ی ناخه‌مڵێنێت، ئاخۆ ئه‌وه‌نده‌ی هه‌یه‌ بۆ ته‌واوكردنی؟</VERS>
      <VERS vnumber="29">نه‌وه‌ك بناغه‌كه‌ دابنێت و نه‌توانێت ته‌واوی بكات، ئه‌وسا هه‌موو ته‌ماشاكاران گاڵته‌ی پێ ده‌كه‌ن،</VERS>
      <VERS vnumber="30">ده‌ڵێن: "ئه‌م پیاوه‌ ده‌ستی پێ‌كرد بینا بكات و نه‌یتوانی ته‌واوی بكات."  </VERS>
      <VERS vnumber="31">
          یان چ پاشایه‌ك ده‌چێته‌ شه‌ڕی پاشایه‌كی دیكه‌ و یه‌كه‌م جار دانانیشێت و ڕاوێژ ناكات، ئایا به‌ ده‌ هه‌زار ده‌توانێت به‌ره‌نگاری ئه‌وه‌ ببێته‌وه‌ كه‌ به‌ بیست هه‌زاره‌وه‌ دێته‌ سه‌ری؟</VERS>
      <VERS vnumber="32">ئه‌گینا خۆ تاكو دووره‌، په‌یامنێری بۆ ده‌نێرێت و داوای ئاشتی ده‌كات.</VERS>
      <VERS vnumber="33">به‌م شێوه‌یه‌، هه‌ر یه‌كێكتان ئه‌گه‌ر واز له‌ هه‌موو شتێك نه‌هێنێ كه‌ هه‌یه‌تی، ناتوانێت ببێته‌ قوتابی من.  </VERS>
      <VERS vnumber="34">
          خوێ باشه‌، به‌ڵام ئه‌گه‌ر سوێرییه‌كه‌ی نه‌ما، به‌ چی سوێر ده‌كرێته‌وه‌؟</VERS>
      <VERS vnumber="35">ئه‌وسا نه‌ به‌كه‌ڵكی زه‌وی و نه‌ په‌یین دێت، به‌ڵكو فڕێده‌درێته‌ ده‌ره‌وه‌. </VERS>
    </CHAPTER>
    <CHAPTER cnumber="15">
      <VERS vnumber="1">
          هه‌موو باجگر و گوناهباران لێی نزیك ده‌بوونه‌وه‌ تاكو گوێی لێ بگرن.</VERS>
      <VERS vnumber="2">جا فه‌ریسی و مالمه‌كان بۆڵه‌بۆڵیان ده‌كرد: (ئه‌مه‌ پێشوازی له‌ گوناهباران ده‌كات و نانیان له‌گه‌ڵ ده‌خوات.)  </VERS>
      <VERS vnumber="3">
          عیساش ئه‌م نموونه‌یه‌ی بۆ هێنانه‌وه‌:</VERS>
      <VERS vnumber="4">(كامه‌تان ئه‌گه‌ر سه‌د سه‌ر مه‌ڕی هه‌بێت و دانه‌یه‌كی لێ ون‌بێت، ئایا نه‌وه‌د و نۆیه‌كه‌ له‌ ده‌شت به‌جێ ناهێڵێت و به‌دوای ونبووه‌كه‌دا ناچێت تاكو ده‌یدۆزێته‌وه‌؟</VERS>
      <VERS vnumber="5">كاتێ دۆزییه‌وه‌ش، به‌ خۆشییه‌وه‌ ده‌یخاته‌ سه‌ر شانی و</VERS>
      <VERS vnumber="6">دێته‌وه‌ ماڵ، هاوڕێ و دراوسێیه‌كان بانگ ده‌كات و پێیان ده‌ڵێت: "له‌گه‌ڵم دڵشاد بن! مه‌ڕه‌ ونبووه‌كه‌م دۆزییه‌وه‌."</VERS>
      <VERS vnumber="7">پێتان ده‌ڵێم، له‌ ئاسمانیش شادی زیاتر ده‌بێت سه‌باره‌ت به‌ گوناهبارێك تۆبه‌ بكات له‌ نه‌وه‌د و نۆ ڕاستودروست كه‌ پێویستیان به‌ تۆبه‌كردن نییه‌.  </VERS>
      <VERS vnumber="8">
          یان چ ئافره‌تێك ده‌ درهه‌می هه‌بێت و یه‌ك درهه‌می ون‌بكات، چرا هه‌ڵناكات و ماڵه‌كه‌ گسك بدات و به‌ وردی بگه‌ڕێت، تاكو ده‌یدۆزێته‌وه‌؟</VERS>
      <VERS vnumber="9">كه‌ دۆزییه‌وه‌، هاوڕێ و دراوسێیه‌كانی بانگ ده‌كات و ده‌ڵێت: "له‌گه‌ڵم دڵشادبن، ئه‌و درهه‌مه‌ی ونم‌كردبوو، دۆزیمه‌وه‌."</VERS>
      <VERS vnumber="10">پێتان ده‌ڵێم: به‌ تۆبه‌كردنی گوناهبارێك، ئاوا له‌ ئاماده‌گی فریشته‌كانی خودا ده‌بێته‌ شادی.)  </VERS>
      <VERS vnumber="11">
          ئینجا فه‌رمووی: (كابرایه‌ك دوو كوڕی هه‌بوو.</VERS>
      <VERS vnumber="12">بچووكه‌كه‌یان به‌ باوكی وت: "باوكه‌، به‌شی خۆمم له‌ میراته‌كه‌ بده‌رێ." ئه‌ویش ماڵه‌كه‌ی بۆ دابه‌شكردن.  </VERS>
      <VERS vnumber="13">
          دوای چه‌ند ڕۆژێك، كوڕه‌ بچووكه‌كه‌ هه‌موو شته‌كانی كۆكرده‌وه‌ و به‌ره‌و وڵاتێكی دوور ڕۆیشت، له‌وێ ماڵه‌كه‌ی له‌سه‌ر ڕابواردن دانا.</VERS>
      <VERS vnumber="14">له‌دوای ئه‌وه‌ی هه‌مووی خه‌رج كرد، گرانییه‌كی گه‌وره‌ كه‌وته‌ ناوچه‌كه‌، جا ده‌ستی به‌ نه‌بوونی كرد.</VERS>
      <VERS vnumber="15">ئیتر چووه‌ پاڵ هاوڵاتییه‌كی ناوچه‌كه‌، ئه‌ویش ناردییه‌ كێڵگه‌كانی بۆ له‌وه‌ڕاندنی به‌راز.</VERS>
      <VERS vnumber="16">حه‌زی ده‌كرد به‌و خڕنووكه‌ برسیێتی بشكێنێت كه‌ به‌رازه‌كان ده‌یانخوارد و كه‌سیش نه‌یده‌دایێ.  </VERS>
      <VERS vnumber="17">
          ئینجا به‌ هۆش خۆی هاته‌وه‌ و وتی: "ئاخۆ چه‌ند كرێكاری باوكم نانیان له‌به‌ر ده‌مێنێته‌وه‌، منیش لێره‌ وا له‌ برسان ده‌مرم.</VERS>
      <VERS vnumber="18">هه‌ڵده‌ستم ده‌چمه‌وه‌ لای باوكم، پێی ده‌ڵێم: باوكه‌، دژی ئاسمان و به‌رامبه‌ری تۆ گوناهم كرد.</VERS>
      <VERS vnumber="19">ئیتر شایانی ئه‌وه‌ نیم به‌ كوڕی تۆ بانگ بكرێم، بمكه‌ كرێكارێكی خۆت."</VERS>
      <VERS vnumber="20">جا هه‌ڵستا و گه‌ڕایه‌وه‌ لای باوكی، </VERS>
      <VERS vnumber="21">
          كوڕه‌ش پێی‌ووت: "باوكه‌، دژی ئاسمان و به‌رامبه‌ری تۆ گوناهم كرد، ئیتر شایانی ئه‌وه‌ نیم به‌ كوڕی تۆ بانگ بكرێم."  </VERS>
      <VERS vnumber="22">
          به‌ڵام باوكه‌كه‌ به‌ خزمه‌تكارانی خۆی وت: "خێرا باشترین به‌رگ بهێنن و له‌به‌ری بكه‌ن، ئه‌نگوستیله‌یه‌ك بكه‌نه‌ په‌نجه‌ی و پێڵاویش بۆ پێی.</VERS>
      <VERS vnumber="23">گوێره‌كه‌ دابه‌ستییه‌كه‌ش بهێنن و سه‌ری ببڕن، با بخۆین و دڵخۆش بین.</VERS>
      <VERS vnumber="24">چونكه‌ ئه‌م كوڕه‌م مردوو بوو و زیندووبۆته‌وه‌، ونببوو و دۆزراوه‌ته‌وه‌." جا ده‌ستیان پێ‌كرد دڵخۆش ده‌بوون.  </VERS>
      <VERS vnumber="25">
          كوڕه‌ گه‌وره‌كه‌ له‌ كێڵگه‌ بوو، كه‌ ده‌هاته‌وه‌ و له‌ ماڵ نزیك‌بۆوه‌، گوێی له‌ مۆسیقا و هه‌ڵپه‌ڕكێ بوو.</VERS>
      <VERS vnumber="26">یه‌كێك له‌ خزمه‌تكارانی بانگ‌كرد و پرسیاری كرد، ئه‌مه‌ چییه‌.</VERS>
      <VERS vnumber="27">پێی‌ووت: "براكه‌ت گه‌ڕاوه‌ته‌وه‌، باوكیشت گوێره‌كه‌ دابه‌ستییه‌كه‌ی سه‌ربڕی، چونكه‌ به‌ ساغی وه‌ریگرته‌وه‌."  </VERS>
      <VERS vnumber="28">
          تووڕه‌ بوو و نه‌یویست بچێته‌ ژووره‌وه‌. ئیتر باوكی هاته‌ ده‌ره‌وه‌ و تكای لێ‌كرد.</VERS>
      <VERS vnumber="29">ئه‌ویش وه‌ڵامی باوكی دایه‌وه‌: "ئه‌وه‌تا ئه‌و هه‌موو ساڵه‌ كۆیلایه‌تیت بۆ ده‌كه‌م و هه‌رگیز له‌ فه‌رمانت ده‌رنه‌چووم، ته‌نانه‌ت كاریله‌یه‌كت نه‌دامێ تاكو له‌گه‌ڵ هاوڕێیه‌كانم پێی دڵخۆش بم.</VERS>
      <VERS vnumber="30">به‌ڵام كاتێ ئه‌م كوڕه‌ت هاته‌وه‌، ئه‌وه‌ی ماڵه‌كه‌تی له‌گه‌ڵ داوێنپیسان لووش‌كرد، گوێره‌كه‌ دابه‌ستییه‌كه‌ت بۆی سه‌ربڕی."  </VERS>
      <VERS vnumber="31">
          ئه‌ویش پێی‌ووت: "كوڕم، تۆ هه‌میشه‌ له‌گه‌ڵ منی، هه‌رچیم هه‌یه‌ هی تۆیه‌.</VERS>
      <VERS vnumber="32">به‌ڵام پێویسته‌ دڵخۆش و شاد بین، چونكه‌ ئه‌م برایه‌ت مردوو بوو زیندووبۆوه‌، ونببوو دۆزرایه‌وه‌.)  </VERS>
    </CHAPTER>
    <CHAPTER cnumber="16">
      <VERS vnumber="1">
          هه‌روه‌ها عیسا به‌ قوتابییه‌كانی فه‌رموو: (كابرایه‌كی ده‌وڵه‌مه‌ند سه‌ركارێكی هه‌بوو، سكاڵای به‌فیڕۆدانی ماڵه‌كه‌ی له‌سه‌ری پێ گه‌یشت.</VERS>
      <VERS vnumber="2">بانگی كرد و پێی‌ووت: "ئه‌مه‌ چییه‌ له‌سه‌ر تۆ ده‌یبیستم؟ هه‌ژماردی سه‌ركارییه‌كه‌ت بده‌وه‌، چونكه‌ ئیتر ناتوانیت سه‌ركار بیت."  </VERS>
      <VERS vnumber="3">
          سه‌ركاره‌كه‌ به‌ خۆی وت: "چی بكه‌م، چونكه‌ گه‌وره‌كه‌م سه‌ركارییه‌كه‌م لێ ده‌سه‌نێته‌وه‌؟ ناتوانم هه‌ڵبكه‌نم و شه‌رمیش ده‌كه‌م سواڵ بكه‌م.</VERS>
      <VERS vnumber="4">به‌ڵام ده‌زانم چی ده‌كه‌م، تاكو كاتێ له‌ سه‌ركارییه‌كه‌ لابردرام له‌ ماڵه‌كانیان پێشوازیم لێ بكه‌ن."  </VERS>
      <VERS vnumber="5">
          جا هه‌ریه‌كه‌ له‌ قه‌رزاره‌كانی گه‌وره‌كه‌ی بانگ‌كرد. به‌ یه‌كه‌میانی وت: "چه‌ند قه‌رزاری گه‌وره‌كه‌میت؟"  </VERS>
      <VERS vnumber="6">
          وتی: "سه‌د هیزه‌ ڕۆن." ئه‌ویش پێی‌ووت: "پسووله‌كه‌ت وه‌ربگره‌ و دانیشه‌، خێرا بنووسه‌ په‌نجا."  </VERS>
      <VERS vnumber="7">
          به‌وی دیكه‌ی وت: "تۆ چه‌ندت له‌سه‌ره‌؟" </VERS>
      <VERS vnumber="8">
          جا گه‌وره‌كه‌ ستایشی سه‌ركاره‌ ناپاكه‌كه‌ی كرد، چونكه‌ ژیرانه‌ جوڵایه‌وه‌. چونكه‌ كوڕانی ئه‌م ڕۆژگاره‌ له‌ نه‌وه‌ی خۆیان له‌ كوڕانی ڕووناكی ژیرترن.</VERS>
      <VERS vnumber="9">منیش پێتان ده‌ڵێم: به‌ سامانی جیهانی دۆستی خۆتان دروست بكه‌ن، تاكو ئه‌گه‌ر نه‌ما، له‌ ماڵی تاهه‌تایی پێشوازی لێ‌كراو بن.)  </VERS>
      <VERS vnumber="10">
          (ئه‌وه‌ی له‌ كه‌م ده‌ستپاكه‌ له‌ زۆریش ده‌ستپاكه‌، ئه‌وه‌ی له‌ كه‌م ناپاكه‌ له‌ زۆریش ناپاكه‌.</VERS>
      <VERS vnumber="11">ئه‌گه‌ر له‌ سامانی جیهانی ده‌ستپاك نه‌بن، كێ سامانی ڕاسته‌قینه‌ی به‌ ئێوه‌ ده‌سپێرێت؟</VERS>
      <VERS vnumber="12">ئه‌گه‌ر له‌ شتی خه‌ڵكی ده‌ستپاك نه‌بن، كێ شتی خۆیتان ده‌داتێ؟  </VERS>
      <VERS vnumber="13">
          خزمه‌تكار نییه‌ بتوانێت كۆیلایه‌تی دوو گه‌وره‌ بكات، چونكه‌ ڕقی له‌ یه‌كێكیان ده‌بێته‌وه‌ و ئه‌وه‌ی دیكه‌ی خۆش‌ده‌وێت، یان ده‌ست به‌ یه‌كێكیانه‌وه‌ ده‌گرێت و ئه‌وه‌ی دیكه‌ پشتگوێ ده‌خات. ئێوه‌ش ناتوانن كۆیله‌ی خودا و پاره‌ بن.)  </VERS>
      <VERS vnumber="14">
          فه‌ریسییه‌كانیش كه‌ پاره‌یان خۆش‌ده‌ویست، گوێیان له‌ هه‌موو ئه‌مانه‌ بوو، گاڵته‌یان پێ‌كرد.</VERS>
      <VERS vnumber="15">پێی فه‌رموون: (له‌لای خه‌ڵكی خۆتان بێ‌تاوان ده‌كه‌ن، به‌ڵام خودا دڵتان ده‌ناسێت. ئه‌وه‌ی خه‌ڵك به‌ پایه‌داری داده‌نێت، له‌به‌رده‌م خودا قێزه‌وه‌نه‌.  </VERS>
      <VERS vnumber="16">
          ته‌ورات و پێغه‌مبه‌ران تاكو یه‌حیا ڕاگه‌یه‌نرا، دواتر موژده‌ی پاشایه‌تی خودا ده‌درێت و هه‌موو كه‌سێك تێده‌كۆشێت بچێته‌ ناوی.</VERS>
      <VERS vnumber="17">به‌ڵام نه‌مانی زه‌وی و ئاسمان ئاسانتره‌ له‌ كه‌وتنی خاڵێكی ته‌ورات.  </VERS>
      <VERS vnumber="18">
          ئه‌وه‌ی ژنه‌كه‌ی ته‌ڵاق بدات و یه‌كێكی دیكه‌ بهێنێت، داوێنپیسی ده‌كات. ئه‌وه‌ش كه‌ ته‌ڵاقدراوێك له‌ پیاو ده‌هێنێت داوێنپیسی ده‌كات.  </VERS>
      <VERS vnumber="19">
          پیاوێك ده‌وڵه‌مه‌ند بوو، جلی ئه‌رخه‌وانی و كه‌تانی له‌به‌ر ده‌كرد و هه‌موو ڕۆژێكی به‌ خۆشی ڕاده‌بوارد.</VERS>
      <VERS vnumber="20">هه‌ژارێكیش ناوی له‌عازر بوو، له‌به‌رده‌رگاكه‌ی كه‌وتبوو، برین لێی‌دابوو،</VERS>
      <VERS vnumber="21">په‌رۆش بوو له‌و به‌رماوه‌یه‌ تێربێت كه‌ له‌ خوانی ده‌وڵه‌مه‌نده‌كه‌ ده‌كه‌وته‌ خواره‌وه‌. ته‌نانه‌ت سه‌گیش ده‌هاتن برینه‌كانیان ده‌لێسته‌وه‌.  </VERS>
      <VERS vnumber="22">
          ئیتر هه‌ژاره‌كه‌ مرد و فریشته‌ بۆ باوه‌شی ئیبراهیم هه‌ڵیانگرت. ده‌وڵه‌مه‌نده‌كه‌ش مرد و نێژرا.</VERS>
      <VERS vnumber="23">له‌ جیهانی مردووان سه‌ری هه‌ڵبڕی و ئازاری ده‌چێژێت، له‌ دووره‌وه‌ ئیبراهیمی بینی و له‌عازری له‌ باوه‌ش بوو.</VERS>
      <VERS vnumber="24">هاواری كرد: "باوكه‌ ئیبراهیم، به‌زه‌ییت پێم‌دا بێته‌وه‌، له‌عازر بنێره‌ تاكو سه‌ری په‌نجه‌ی به‌ ئاو ته‌ڕ بكات و زمانم فێنك بكاته‌وه‌، وا له‌ناو ئه‌م گڕه‌دا ئازار ده‌چێژم."  </VERS>
      <VERS vnumber="25">
          ئیبراهیم وتی: "كوڕم، له‌بیرت بێت له‌ ژیانت‌دا شته‌ باشه‌كانی خۆت وه‌رگرت و له‌عاز‌ریش شته‌ خراپه‌كان. ئێستا وا لێره‌ دڵنه‌وایی ده‌كرێت و تۆش ئازار ده‌چێژیت.</VERS>
      <VERS vnumber="26">سه‌ره‌ڕای هه‌موو ئه‌مانه‌ش، بۆشاییه‌كی گه‌وره‌ له‌نێوان ئێمه‌ و ئێوه‌دا قایم كراوه‌، تاكو ئه‌وانه‌ی بیانه‌وێ لێره‌وه‌ بۆ لاتان بێن نه‌توانن و كه‌سیش له‌وێوه‌ بۆ لای ئێمه‌ نه‌په‌ڕێته‌وه‌."  </VERS>
      <VERS vnumber="27">
          ئه‌ویش وتی: "كه‌واته‌ باوكه‌، لێت ده‌پاڕێمه‌وه‌ بینێره‌ ماڵی باوكم،</VERS>
      <VERS vnumber="28">چونكه‌ پێنج برام هه‌یه‌، تاكو ئاگاداریان بكاته‌وه‌، نه‌وه‌ك ئه‌وانیش بۆ ئه‌م شوێنی ئازاردانه‌ بێن."  </VERS>
      <VERS vnumber="29">
          به‌ڵام ئیبراهیم پێی‌ووت: "موسا و پێغه‌مبه‌رانیان هه‌یه‌، با گوێ له‌وان بگرن."  </VERS>
      <VERS vnumber="30">
          ئه‌ویش وتی: "نه‌خێر باوكه‌ ئیبراهیم، به‌ڵام ئه‌گه‌ر یه‌كێك له‌ناو مردووانه‌وه‌ بچێته‌ لایان، ئه‌وا تۆبه‌ ده‌كه‌ن."  </VERS>
      <VERS vnumber="31">
          پێی‌ووت: "ئه‌گه‌ر گوێ له‌ موسا و پێغه‌مبه‌ران نه‌گرن، ته‌نانه‌ت یه‌كێك له‌ناو مردووانیش هه‌ڵستێته‌وه‌، قه‌ناعه‌تیان پێ نایێت.")  </VERS>
    </CHAPTER>
    <CHAPTER cnumber="17">
      <VERS vnumber="1">
          عیسا به‌ قوتابییه‌كانی فه‌رموو: (مه‌حاڵه‌ كۆسپه‌كان نه‌یه‌ن، به‌ڵام قوڕ به‌سه‌ر ئه‌وه‌ی به‌هۆیه‌وه‌ دێت.</VERS>
      <VERS vnumber="2">بۆی باشتره‌ ئه‌گه‌ر به‌رداشێك به‌ ملیه‌وه‌ هه‌ڵبواسرێت و فڕێبدرێته‌ ده‌ریاوه‌، له‌وه‌ی ساتمه‌ به‌ یه‌كێك له‌م بچووكانه‌ بكات.</VERS>
      <VERS vnumber="3">ئاگاداری خۆتان بن.  ئه‌گه‌ر براكه‌ت هه‌ڵه‌ی كرد، سه‌رزه‌نشتی بكه‌، ئه‌گه‌ر تۆبه‌ی كرد گه‌رده‌نی ئازاد بكه‌.</VERS>
      <VERS vnumber="4">ئه‌گه‌ر له‌ ڕۆژێك‌دا حه‌وت جار هه‌ڵه‌ی به‌رامبه‌رت كرد و حه‌وت جار گه‌ڕایه‌وه‌ لات و وتی: "تۆبه‌ ده‌كه‌م،" تۆ گه‌رده‌نی ئازاد بكه‌.)  </VERS>
      <VERS vnumber="5">
          ئینجا نێردراوه‌كان به‌ خوداوه‌ندیان وت: (باوه‌ڕمان زیاد بكه‌!)  </VERS>
      <VERS vnumber="6">
          خوداوه‌ندیش فه‌رمووی: (ئه‌گه‌ر ئه‌وه‌نده‌ی ده‌نكه‌ خه‌رته‌له‌یه‌كیش باوه‌ڕتان هه‌بێت، به‌م دارتووه‌ ده‌ڵێن: "هه‌ڵبكه‌ندرێ و له‌ناو ده‌ریا بچێندرێ،" به‌ قسه‌تان ده‌كات.  </VERS>
      <VERS vnumber="7">
          كامه‌تان، ئه‌گه‌ر كۆیله‌یه‌كی هه‌بێت و جووت یان شوانكاره‌یی بكات، كه‌ له‌ كێڵگه‌ هاته‌وه‌، پێی ده‌ڵێت: "یه‌كسه‌ر وه‌ره‌ و دانیشه‌"؟</VERS>
      <VERS vnumber="8">ئایا پێی ناڵێت: "شتێكم بۆ ئاماده‌ بكه‌ بیخۆم، پشتت ببه‌سته‌ و خزمه‌تم بكه‌ تاكو ده‌خۆم و ده‌خۆمه‌وه‌، پاشان تۆ بخۆ و بخۆوه‌"؟</VERS>
      <VERS vnumber="9">ئایا سوپاسی ئه‌و كۆیله‌یه‌ ده‌كات، له‌به‌ر ئه‌وه‌ی ئه‌و شتانه‌ی كرد كه‌ فه‌رمانی پێ كرابوو؟</VERS>
      <VERS vnumber="10">ئێوه‌ش ئاوا، كاتێ هه‌موو ئه‌وه‌ی فه‌رمانتان پێ ده‌كرێت ده‌یكه‌ن، بڵێن: "كۆیله‌ی شایسته‌ نین، ئه‌ركی خۆمان به‌جێگه‌یاندووه‌.")  </VERS>
      <VERS vnumber="11">
          ئه‌وه‌بوو كاتێ عیسا ده‌چووه‌ ئۆرشه‌لیم، به‌ نێوانی سامیره‌ و جه‌لیل‌دا ده‌ڕۆیشت.</VERS>
      <VERS vnumber="12">كه‌ چووه‌ گوندێك، تووشی ده‌ پیاوی گول بوو، له‌ دووره‌وه‌ ڕاوه‌ستابوون،</VERS>
      <VERS vnumber="13">ده‌نگیان به‌رز كرده‌وه‌ و وتیان: (عیسا، مامۆستا، به‌زه‌ییت پێمان‌دا بێته‌وه‌!)  </VERS>
      <VERS vnumber="14">
          جا ئه‌وانی بینی و پێی فه‌رموون: (بڕۆن خۆتان پیشانی كاهینان بده‌ن.) كاتێ ده‌ڕۆیشتن پاكبوونه‌وه‌.  </VERS>
      <VERS vnumber="15">
          یه‌كێكیان سه‌یری كرد پاك‌بۆته‌وه‌، گه‌ڕایه‌وه‌ و به‌ ده‌نگێكی به‌رز ستایشی خودای كرد،</VERS>
      <VERS vnumber="16">له‌به‌رپێی عیسا به‌سه‌ر ڕووی‌دا كه‌وت و سوپاسی كرد. كابرا سامیره‌ییش بوو.  </VERS>
      <VERS vnumber="17">
          عیساش وه‌ڵامی دایه‌وه‌: (ئه‌رێ ده‌ كه‌س پاك نه‌بوونه‌وه‌؟ كوا نۆیه‌كه‌؟</VERS>
      <VERS vnumber="18">نه‌بینران بگه‌ڕێنه‌وه‌ و خودا شكۆدار بكه‌ن، ئه‌م بێگانه‌ نه‌بێت؟)</VERS>
      <VERS vnumber="19">ئینجا پێی فه‌رموو: (هه‌سته‌ و بڕۆ، باوه‌ڕت ڕزگاری كردیت.)  </VERS>
      <VERS vnumber="20">
          كه‌ فه‌ریسییه‌كان پرسیاریان لێ‌كرد، كه‌ی پاشایه‌تی خودا دێت، وه‌ڵامی دانه‌وه‌: (پاشایه‌تی خودا به‌ سه‌رنجدان نایه‌ت،</VERS>
      <VERS vnumber="21">خه‌ڵكیش ناڵێن: "ئه‌مه‌تا،" یان "ئه‌وه‌تا،" چونكه‌ پاشایه‌تی خودا له‌ ناوه‌ڕۆكتان دایه‌.)  </VERS>
      <VERS vnumber="22">
          جا به‌ قوتابییه‌كانی فه‌رموو: (ڕۆژانێك دێت كه‌ تامه‌زرۆن ڕۆژێك له‌ ڕۆژانی كوڕی مرۆڤ ببینن و نایبینن.</VERS>
      <VERS vnumber="23">ئینجا پێتان ده‌ڵێن: "ئه‌وه‌تا له‌وێیه‌،" یان "ئه‌مه‌تا لێره‌یه‌،" مه‌ڕۆن و به‌ دوای‌دا مه‌چوون.</VERS>
      <VERS vnumber="24">چونكه‌ وه‌ك ئه‌و بروسكه‌یه‌ی له‌ لایه‌كه‌وه‌ له‌ ژێر ئاسمان‌دا بروسكه‌ ده‌دات لایه‌كی دیكه‌ له‌ ژێر ئاسمان‌دا ڕووناك ده‌كاته‌وه‌، كوڕی مرۆڤیش له‌ ڕۆژی خۆی‌دا وا ده‌بێت.</VERS>
      <VERS vnumber="25">به‌ڵام ده‌بێت یه‌كه‌م جار زۆر ئازار بچێژێت و ئه‌م نه‌وه‌یه‌ش ڕه‌تی بكه‌نه‌وه‌.  </VERS>
      <VERS vnumber="26">
          وه‌ك ئه‌وه‌ی له‌ سه‌رده‌می نوح‌دا بوو، له‌ سه‌رده‌می كوڕی مرۆڤیش‌دا وا ده‌بێت.</VERS>
      <VERS vnumber="27">ده‌یانخوارد و ده‌یانخوارده‌وه‌، ژنیان ده‌هێنا و مێردیان ده‌كرد، تاكو ئه‌و ڕۆژه‌ی نوح چووه‌ ناو كه‌شتییه‌كه‌، لافاوه‌كه‌ هات و هه‌موویانی له‌ناوبرد.  </VERS>
      <VERS vnumber="28">
          دیسان وه‌ك ئه‌وه‌ی له‌ سه‌رده‌می ڵوت بوو، ده‌یانخوارد و ده‌یانخوارده‌وه‌، ده‌یانكڕی و ده‌یانفرۆشت، ده‌یانچاند و بنیادیان ده‌نا.</VERS>
      <VERS vnumber="29">به‌ڵام له‌و ڕۆژه‌ی ڵوت له‌ سه‌دوم ده‌رچوو، له‌ ئاسمانه‌وه‌ ئاگر و گۆگردی باراند و هه‌موویانی له‌ناوبرد.  </VERS>
      <VERS vnumber="30">
          له‌ ڕۆژی ئاشكراكردنی كوڕی مرۆڤیش‌دا ئاوا ده‌بێت.</VERS>
      <VERS vnumber="31">ئه‌وه‌ی له‌و ڕۆژه‌دا له‌ سه‌ربانه‌ و شته‌كانی له‌ ماڵه‌وه‌یه‌، با نه‌یه‌ته‌ خواره‌وه‌ بۆ بردنی. ئه‌وه‌ی له‌ كێڵگه‌شه‌ با نه‌گه‌ڕێته‌وه‌.</VERS>
      <VERS vnumber="32">ژنه‌كه‌ی ڵوتتان به‌ بیر بێته‌وه‌!</VERS>
      <VERS vnumber="33">ئه‌وه‌ی بیه‌وێ خۆی بباته‌وه‌ ده‌یدۆڕێنێت، ئه‌وه‌ش كه‌ ده‌یدۆڕێنێت ده‌یباته‌وه‌.</VERS>
      <VERS vnumber="34">پێتان ده‌ڵێم: له‌و شه‌وه‌دا دووان له‌ناو یه‌ك جێگا دان، یه‌كیان ده‌بردرێت و ئه‌وی دیكه‌ به‌جێ ده‌هێڵدرێ.</VERS>
      <VERS vnumber="35">دوو ژن ده‌ستاڕ ده‌گێڕن، یه‌كیان ده‌بردرێت و ئه‌وی دیكه‌ به‌جێ ده‌هێڵدرێ. [</VERS>
      <VERS vnumber="36">دووان له‌ كێڵگه‌ ده‌بن، یه‌كیان ده‌بردرێت و ئه‌وی دیكه‌ به‌جێ ده‌هێڵدرێ.])  </VERS>
      <VERS vnumber="37">
          پێیان وت: (له‌كوێ گه‌وره‌م؟) </VERS>
    </CHAPTER>
    <CHAPTER cnumber="18">
      <VERS vnumber="1">
          عیسا نموونه‌یه‌كی بۆ هێنانه‌وه‌ كه‌ پێویسته‌ هه‌میشه‌ نوێژ بكه‌ن و وره‌ به‌رنه‌ده‌ن.</VERS>
      <VERS vnumber="2">فه‌رمووی: (له‌ شارێك دادوه‌رێك هه‌بوو له‌ خودا نه‌ده‌ترسا و ڕێزی مرۆڤیشی نه‌ده‌گرت.</VERS>
      <VERS vnumber="3">له‌و شاره‌دا بێوه‌ژنێك هه‌بوو، ده‌هاته‌ لای و ده‌یووت: "مافم بۆ وه‌ربگره‌ له‌ دژه‌كه‌م."  </VERS>
      <VERS vnumber="4">
          ئه‌ویش ماوه‌یه‌ك نه‌یده‌ویست. دواتریش له‌ دڵی خۆی‌دا وتی: "كه‌ له‌ خودا ناترسم و ڕێزیش له‌ مرۆڤ ناگرم،</VERS>
      <VERS vnumber="5">چونكه‌ ئه‌م بێوه‌ژنه‌ بێزارم ده‌كات، مافی بۆ وه‌رده‌گرم، نه‌وه‌ك له‌ كۆتایی‌دا بێت و به‌ هیلاكم ببات.")  </VERS>
      <VERS vnumber="6">
          خوداوه‌ند فه‌رمووی: (گوێ‌بگرن له‌وه‌ی دادوه‌ره‌ زۆرداره‌كه‌ ده‌یڵێت.</VERS>
      <VERS vnumber="7">باشه‌ خودا مافی بژارده‌كانی خۆی كه‌ شه‌و و ڕۆژ لێی ده‌پاڕێنه‌وه‌ وه‌رناگرێت؟ ئایا دره‌نگ وه‌ڵامیان ده‌داته‌وه‌؟</VERS>
      <VERS vnumber="8">پێتان ده‌ڵێم: خێرا مافیان بۆ وه‌رده‌گرێت. به‌ڵام كاتێ كوڕی مرۆڤ دێته‌وه‌، ئایا باوه‌ڕ له‌سه‌ر زه‌وی ده‌دۆزێته‌وه‌؟)  </VERS>
      <VERS vnumber="9">
          بۆ ئه‌وانه‌ی دڵنیا بوون كه‌ به‌خۆیان بێ‌تاوانن و خه‌ڵكی سووك ده‌كه‌ن، ئه‌م نموونه‌یه‌ی هێنایه‌وه‌:</VERS>
      <VERS vnumber="10">(دوو كه‌س بۆ نوێژكردن چوونه‌ په‌رستگا، یه‌كێكیان فه‌ریسی و ئه‌وه‌ی دیكه‌ باجگر.</VERS>
      <VERS vnumber="11">فه‌ریسییه‌كه‌ وه‌ستا، له‌ دڵی خۆی‌دا ئه‌م نوێژه‌ی ده‌كرد: "خودایه‌ سوپاست ده‌كه‌م وه‌ك خه‌ڵكی دیكه‌ نیم - قۆڵبڕ و خراپه‌كار و داوێنپیسن - وه‌ك ئه‌م باجگره‌ش نیم.</VERS>
      <VERS vnumber="12">هه‌فته‌ی دوو جار به‌ڕۆژوو ده‌بم، ئه‌وه‌ی ده‌ستم ده‌كه‌وێت ده‌یه‌كی ده‌به‌خشم."  </VERS>
      <VERS vnumber="13">
          به‌ڵام باجگره‌كه‌ له‌ دووره‌وه‌ ڕاوه‌ستا، نه‌یده‌ویست چاوی بۆ ئاسمان به‌رز بكاته‌وه‌، سنگی خۆی ده‌كوتا و ده‌یووت: "ئه‌ی خودایه‌ به‌زه‌ییت به‌ منی گوناهباردا بێته‌وه‌."  </VERS>
      <VERS vnumber="14">
          پێتان ده‌ڵێم، ئه‌مه‌ گه‌ڕایه‌وه‌ ماڵی خۆی بێ‌تاوان كرابوو، پێچه‌وانه‌ی ئه‌وی دیكه‌. چونكه‌ ئه‌وه‌ی خۆی به‌رز بكاته‌وه‌ نزم ده‌كرێته‌وه‌، ئه‌وه‌ش خۆی نزم بكاته‌وه‌ به‌رز ده‌كرێته‌وه‌.)  </VERS>
      <VERS vnumber="15">
          منداڵی ساوایان هێنایه‌ لای عیسا تاكو ده‌ستیان لێ بدات. كاتێ قوتابییه‌كان ئه‌مه‌یان بینی لێیان ڕاخوڕین.</VERS>
      <VERS vnumber="16">به‌ڵام عیسا بانگی مندا‌ڵه‌كانی كرد و فه‌رمووی: (لێگه‌ڕێن منداڵان بێنه‌ لام، ڕێیان لێ مه‌گرن، چونكه‌ شانشینی خودا هی وه‌ك ئه‌مانه‌یه‌.</VERS>
      <VERS vnumber="17">ڕاستیتان پێ ده‌ڵێم: ئه‌وه‌ی وه‌ك منداڵێك شانشینی خودا په‌سه‌ند نه‌كات، هه‌رگیز ناچێته‌ ناویه‌وه‌.)  </VERS>
      <VERS vnumber="18">
          سه‌رۆكێك پرسیاری لێ‌كرد: (مامۆستای باش، چی بكه‌م تاكو ژیانی تاهه‌تایی به‌ میرات بگرم؟)  </VERS>
      <VERS vnumber="19">
          عیسا پێی فه‌رموو: (بۆچی به‌ باش ناوم ده‌به‌یت؟ بێجگه‌ له‌ خودا كه‌س باش نییه‌.</VERS>
      <VERS vnumber="20">ڕاسپارده‌كان ده‌زانیت: {داوێنپیسی مه‌كه‌، مه‌كوژه‌، مه‌دزه‌، شایه‌تی درۆ مه‌ده‌، ڕێزی دایك و باوكت بگره‌.})  </VERS>
      <VERS vnumber="21">
          ئه‌ویش وتی: (هه‌موو ئه‌مانه‌م له‌ منداڵییه‌وه‌ پاراستووه‌.)  </VERS>
      <VERS vnumber="22">
          عیساش گوێی له‌مه‌ بوو، پێی فه‌رموو: (هێشتا شتێكت كه‌مه‌. چیت هه‌یه‌ هه‌مووی بفرۆشه‌ و به‌سه‌ر هه‌ژاران دابه‌شی بكه‌، له‌ ئاسمان‌دا گه‌نجینه‌یه‌كت ده‌بێت. ئینجا وه‌ره‌ دوام بكه‌وه‌.)  </VERS>
      <VERS vnumber="23">
          كاتێ ئه‌مه‌ی بیست، زۆر خه‌مناك بوو، چونكه‌ زۆر ده‌وڵه‌مه‌ند بوو.</VERS>
      <VERS vnumber="24">عیسا بینی زۆر خه‌مناك بوو، فه‌رمووی: (چه‌ند گرانه‌ بۆ ده‌وڵه‌مه‌ندان بچنه‌ ناو شانشینی خوداوه‌.</VERS>
      <VERS vnumber="25">چونكه‌ ئاسانتره‌ وشترێك به‌ كونی ده‌رزییه‌كه‌وه‌ بچێت له‌وه‌ی ده‌وڵه‌مه‌ندێك بچێته‌ ناو شانشینی خوداوه‌.)  </VERS>
      <VERS vnumber="26">
          ئه‌وانه‌ی گوێیان لێ‌بوو وتیان: (كه‌واته‌ كێ ده‌توانێت ڕزگاری بێت؟)  </VERS>
      <VERS vnumber="27">
          عیسا فه‌رمووی: (ئه‌وه‌ی لای خه‌ڵكی مه‌حاڵه‌، لای خودا ده‌بێت.)  </VERS>
      <VERS vnumber="28">
          په‌ترۆس وتی: (ئه‌وه‌تا هه‌موو شتێكمان به‌جێ‌هێشتووه‌ و دوات كه‌وتووین.)  </VERS>
      <VERS vnumber="29">
          ئه‌ویش پێی فه‌رموون: (ڕاستیتان پێ ده‌ڵێم: كه‌س نییه‌ ماڵ یان ژن یان برا یان دایك و باوك یان منداڵی له‌به‌ر شانشینی خودا به‌جێ‌هێشتبێت،</VERS>
      <VERS vnumber="30">چه‌ند ئه‌وه‌نده‌ی وه‌رنه‌گرێته‌وه‌، له‌م ڕۆژگاره‌دا و له‌ ڕۆژگاری داهاتووش ژیانی تاهه‌تایی.)  </VERS>
      <VERS vnumber="31">
          عیسا دوازده‌كه‌ی برد و پێی فه‌رموون: (ئه‌وا سه‌رده‌كه‌وینه‌ ئۆرشه‌لیم، هه‌رچی پێغه‌مبه‌ران له‌باره‌ی كوڕی مرۆڤه‌وه‌ نووسیویانه‌ دێته‌ دی.</VERS>
      <VERS vnumber="32">ده‌درێته‌ ده‌ستی نه‌ته‌وه‌كان، گاڵته‌ی پێ ده‌كرێت و جنێوی پێ ده‌درێت و تفی لێ ده‌كرێت،</VERS>
      <VERS vnumber="33">به‌ قامچی لێی ده‌ده‌ن و ده‌یكوژن. له‌ ڕۆژی سێیه‌میش‌دا هه‌ڵده‌ستێته‌وه‌.)  </VERS>
      <VERS vnumber="34">
          به‌ڵام هیچ له‌مه‌ تێ‌نه‌گه‌یشتن و ئه‌م باسه‌ لێیان شاراوه‌ بوو، ئه‌وه‌ی وترا دركیان پێی نه‌كرد.  </VERS>
      <VERS vnumber="35">
          كاتێ عیسا له‌ ئه‌ریحا نزیك‌بۆوه‌، كه‌سێكی نابینا له‌سه‌ر ڕێگا دانیشتبوو سواڵی ده‌كرد.</VERS>
      <VERS vnumber="36">كه‌ گوێی له‌ خه‌ڵكه‌كه‌ بوو ده‌ڕۆیشتن، پرسیاری ده‌كرد ئه‌مه‌ چییه‌.</VERS>
      <VERS vnumber="37">پێیان وت: (عیسای ناسیره‌یی لێره‌وه‌ تێده‌په‌ڕێت.)  </VERS>
      <VERS vnumber="38">
          جا هاواری كرد: (عیسای كوڕی داود، به‌زه‌ییت پێم‌دا بێته‌وه‌!)  </VERS>
      <VERS vnumber="39">
          پێشڕه‌وان لێیان ڕاخوڕی تاكو بێ‌ده‌نگ بێت، ئه‌ویش زۆر زیاتر هاواری كرد: (كوڕی داود، به‌زه‌ییت پێم‌دا بێته‌وه‌!)  </VERS>
      <VERS vnumber="40">
          عیسا ڕاوه‌ستا و فه‌رمانی دا بیهێننه‌ لای. كاتێ نزیك‌بۆوه‌ ، لێی پرسی:</VERS>
      <VERS vnumber="41">(چیت ده‌وێ بۆت بكه‌م؟) وتی: (گه‌وره‌م، ببینم.)  </VERS>
      <VERS vnumber="42">
          عیساش پێی فه‌رموو: (ببینه‌، باوه‌ڕت چاكی‌كردیته‌وه‌.)</VERS>
      <VERS vnumber="43">یه‌كسه‌ر بینییه‌وه‌، دوای كه‌وت و خودای شكۆدار ده‌كرد. هه‌موو خه‌ڵكه‌كه‌ش كه‌ بینییان ستایشی خودایان كرد.  </VERS>
    </CHAPTER>
    <CHAPTER cnumber="19">
      <VERS vnumber="1">
          ئینجا چووه‌ ناو ئه‌ریحا و پێی‌دا تێده‌په‌ڕی.</VERS>
      <VERS vnumber="2">له‌وێ كابرایه‌ك ناوی زه‌كا بوو. گه‌وره‌ی باجگران بوو، ده‌وڵه‌مه‌ند بوو.</VERS>
      <VERS vnumber="3">ده‌یویست ببینێت عیسا كێیه‌، به‌ڵام له‌به‌ر خه‌ڵكه‌كه‌ نه‌یده‌توانی، چونكه‌ كورته‌باڵا بوو.</VERS>
      <VERS vnumber="4">ڕایكرد و سه‌ركه‌وته‌ سه‌ر دارهه‌نجیرێك تاكو بیبینێت، چونكه‌ عیسا به‌وێ تێده‌په‌ڕی.  </VERS>
      <VERS vnumber="5">
          كه‌ عیسا گه‌یشته‌ شوێنه‌كه‌، چاوی هه‌ڵبڕی و پێی فه‌رموو: (زه‌كا، خێرابه‌ وه‌ره‌ خواره‌وه‌، چونكه‌ ده‌بێت ئه‌مڕۆ له‌ ماڵی تۆ بمێنمه‌وه‌.)</VERS>
      <VERS vnumber="6">جا خێرا هاته‌ خواره‌وه‌ و به‌ خۆشییه‌وه‌ پێشوازی لێ‌كرد.  </VERS>
      <VERS vnumber="7">
          هه‌موو بینییان و بۆڵه‌بۆڵیان ده‌كرد: (چووه‌ بووه‌ته‌ میوانی گوناهبارێك.)  </VERS>
      <VERS vnumber="8">
          زه‌كا ڕاوه‌ستا و به‌ خوداوه‌ندی وت: (گه‌وره‌م، ئه‌وه‌تا نیوه‌ی سامانه‌كه‌م ده‌ده‌مه‌ هه‌ژاران و ئه‌گه‌ر شتێكم له‌ یه‌كێك خواردووه‌، چوارقاتی ده‌ده‌مه‌وه‌.)  </VERS>
      <VERS vnumber="9">
          عیساش پێی فه‌رموو: (ئه‌مڕۆ ڕزگاری بۆ ئه‌م ماڵه‌ هات، له‌به‌ر ئه‌وه‌ی ئه‌ویش كوڕی ئیبراهیمه‌.</VERS>
      <VERS vnumber="10">چونكه‌ كوڕی مرۆڤ هاتووه‌ به‌دوای له‌ناوچوان‌دا بگه‌ڕێت و ڕزگاریان بكات.)  </VERS>
      <VERS vnumber="11">
          كه‌ گوێیان له‌مانه‌ ده‌گرت، به‌رده‌وام بوو و نموونه‌یه‌كی هێنایه‌وه‌، چونكه‌ له‌ ئۆرشه‌لیم نزیك بوو، وایان ده‌زانی كه‌ پاشایه‌تی خودا خه‌ریكه‌ ئێستا ده‌رده‌كه‌وێت.</VERS>
      <VERS vnumber="12">ئینجا فه‌رمووی: (پیاو ماقوڵێك بۆ وڵاتێكی دوور ڕۆیشت، تاكو پاشایه‌تییه‌ك بۆ خۆی وه‌ربگرێت و بێته‌وه‌.</VERS>
      <VERS vnumber="13">ده‌ له‌ كۆیله‌كانی خۆی بانگ‌كرد و ده‌ مینای پێ‌دان و پێی‌ووتن، تاكو دێمه‌وه‌ بازرگانی بكه‌ن.  </VERS>
      <VERS vnumber="14">
          به‌ڵام هاوڵاتییانی ڕقیان لێی‌بوو، شاندێكیان به‌ دوای‌دا نارد و وتیان: "نامانه‌وێت ئه‌مه‌ پاشایه‌تیمان بكات."  </VERS>
      <VERS vnumber="15">
          ئه‌وه‌بوو كه‌ گه‌ڕایه‌وه‌ پاشایه‌تییه‌كه‌ی وه‌رگرتبوو، فه‌رمانی دا ئه‌و كۆیلانه‌ی زیوه‌كه‌ی پێ‌دابوون بانگ بكرێنه‌ لای، تاكو بزانێت له‌ بازرگانی چییان قازانج كردووه‌.  </VERS>
      <VERS vnumber="16">
          یه‌كه‌میان هات و وتی: "گه‌وره‌م میناكه‌ت ده‌ مینای قازانج كردووه‌."  </VERS>
      <VERS vnumber="17">
          ئه‌ویش پێی‌ووت: "ئافه‌رین كۆیله‌ی چاك، چونكه‌ له‌ كه‌مترین شت ده‌ستپاك بوویت، ببه‌ به‌ فه‌رمانڕه‌وای ده‌ شار."  </VERS>
      <VERS vnumber="18">
          دووه‌میان هات و وتی: "گه‌وره‌م میناكه‌ت پێنج مینای كردووه‌."  </VERS>
      <VERS vnumber="19">
          به‌مه‌شیانی وت:" تۆش به‌سه‌ر پێنج شاران به‌."  </VERS>
      <VERS vnumber="20">
          ئه‌وی دیكه‌ هات و وتی: "گه‌وره‌م ئه‌وه‌تا میناكه‌ت، له‌ ده‌سته‌سڕێك پێچابوومه‌وه‌ و هه‌ڵمگرتبوو.</VERS>
      <VERS vnumber="21">چونكه‌ لێت ترسام، له‌به‌ر ئه‌وه‌ی مرۆڤێكی توندیت، ئه‌وه‌ی داتنه‌ناوه‌ ده‌یبه‌یت و ئه‌وه‌ی نه‌تچاندووه‌ دروێنه‌ی ده‌كه‌یت."  </VERS>
      <VERS vnumber="22">
          ئه‌ویش پێی‌ووت: "ئه‌ی كۆیله‌ی به‌د، به‌ زارت تاوانبارت ده‌كه‌م، كه‌ ده‌تزانی كابرایه‌كی توندم، ئه‌وه‌ی دامنه‌ناوه‌ ده‌یبه‌م و ئه‌وه‌ی نه‌مچاندووه‌ دروێنه‌ی ده‌كه‌م.</VERS>
      <VERS vnumber="23">ئیتر بۆچی زیوه‌كه‌مت له‌ بانك دانه‌نا، كاتێ ده‌هاتمه‌وه‌ له‌گه‌ڵ قازانجه‌كه‌ی وه‌رم ده‌گرته‌وه‌؟"  </VERS>
      <VERS vnumber="24">
          به‌وانه‌ی وت كه‌ له‌وێ ڕاوه‌ستابوون: "میناكه‌ی لێ بسه‌ننه‌وه‌ و بیده‌نه‌ ئه‌وه‌ی ده‌ میناكه‌ی پێیه‌."  </VERS>
      <VERS vnumber="25">
          ئه‌وانیش پێیان وت: "گه‌وره‌م، ده‌ مینای هه‌یه‌!"  </VERS>
      <VERS vnumber="26">
          وه‌ڵامی دایه‌وه‌: "پێتان ده‌ڵێم: ئه‌وه‌ی هه‌یه‌تی پێی ده‌درێت، به‌ڵام ئه‌وه‌ی نییه‌تی، ته‌نانه‌ت ئه‌وه‌ی هه‌شیه‌تی لێی ده‌سه‌نرێته‌وه‌.</VERS>
      <VERS vnumber="27">دوژمنانیشم، ئه‌وانه‌ی نه‌یانده‌ویست پاشایه‌تییان بكه‌م، بیانهێننه‌ ئێره‌ و له‌به‌رچاوم بیانكوژن.")  </VERS>
      <VERS vnumber="28">
          كه‌ عیسا ئه‌مه‌ی فه‌رموو، به‌ڕێ‌كه‌وت و به‌ره‌و ئۆرشه‌لیم سه‌رده‌كه‌وت.</VERS>
      <VERS vnumber="29">كاتێ له‌ بێت‌فاجی و بێت‌عه‌نیا نزیك‌بۆوه‌، بۆ ئه‌و كێوه‌ی كه‌ كێوی زه‌یتوونی پێ ده‌ووترێت، دووان له‌ قوتابییه‌كانی نارد،</VERS>
      <VERS vnumber="30">فه‌رمووی: (بڕۆنه‌ ئه‌و گونده‌ی به‌رامبه‌رتان، كه‌ ده‌چنه‌ ناوی، ده‌بینن جاشكێك به‌ستراوه‌ته‌وه‌ تا ئێستا كه‌س سواری نه‌بووه‌، بیكه‌نه‌وه‌ و بیهێنن.</VERS>
      <VERS vnumber="31">ئه‌گه‌ر یه‌كێك پرسیاری لێ‌كردن: "بۆچی ده‌یكه‌نه‌وه‌؟" ئاوا ده‌ڵێن: "خوداوه‌ند پێویستی پێیه‌تی.")  </VERS>
      <VERS vnumber="32">
          جا نێردراوه‌كان چوون و چۆنی پێ وتبوون ئاوایان بینییه‌وه‌.</VERS>
      <VERS vnumber="33">كاتێ جاشكه‌كه‌یان ده‌كرده‌وه‌، خاوه‌نه‌كانی پێیان وتن: (بۆچی جاشكه‌كه‌ ده‌كه‌نه‌وه‌؟)  </VERS>
      <VERS vnumber="34">
          وتیان: (خوداوه‌ند پێویستی پێیه‌تی.)  </VERS>
      <VERS vnumber="35">
          ئینجا بۆ عیسایان هێنا و كراسه‌كانیان خسته‌ سه‌ر جاشكه‌كه‌ و عیسایان سواری كرد.</VERS>
      <VERS vnumber="36">كاتێ به‌ڕێوه‌ بوو، خه‌ڵك كراسه‌كانیان له‌سه‌ر ڕێگا ڕاده‌خست.  </VERS>
      <VERS vnumber="37">
          له‌ لێژاییه‌كه‌ی كێوی زه‌یتوون نزیك‌بۆوه‌، هه‌موو كۆمه‌ڵی قوتابییه‌كان ده‌ستیان پێ‌كرد به‌ شادی و به‌ ده‌نگی به‌رز ستایشی خودا بكه‌ن، بۆ هه‌موو ئه‌و په‌رجوانه‌ی بینییان، ده‌یان‌ووت:</VERS>
      <VERS vnumber="38">({ستایشكراوه‌‌ ئه‌و پاشایه‌ی به‌ ناوی خوداوه‌نده‌وه‌ دێت!}ئاشتی له‌ ئاسمان و شكۆ له‌ به‌رزایی!) </VERS>
      <VERS vnumber="39">
          هه‌ندێك فه‌ریسی نێو خه‌ڵكه‌كه‌، به‌ عیسایان وت: (مامۆستا، له‌ قوتابییه‌كانت ڕاخوڕه‌.)  </VERS>
      <VERS vnumber="40">
          وه‌ڵامی دایه‌وه‌: (پێتان ده‌ڵێم: ئه‌گه‌ر ئه‌وانه‌ بێ‌ده‌نگ بن، به‌رد هاوار ده‌كه‌ن.)  </VERS>
      <VERS vnumber="41">
          كاتێ نزیك‌بۆوه‌ و شاره‌كه‌ی بینی، بۆی گریا،</VERS>
      <VERS vnumber="42">فه‌رمووی: (خۆزگه‌ بتزانیبووایه‌، ته‌نانه‌ت تۆش، له‌م ڕۆژه‌شت‌دا چ شتێك بۆ ئاشتییه‌! به‌ڵام ئێستا له‌به‌رچاوت شاراوه‌ بووه‌.</VERS>
      <VERS vnumber="43">چونكه‌ ڕۆژانێكت به‌سه‌ر دێت، كه‌ دوژمنانت سه‌نگه‌رت لێ ده‌گرن، ئابڵوقه‌ت ده‌ده‌ن و له‌ هه‌موو لایه‌كه‌وه‌ ده‌ورت ده‌گرن.</VERS>
      <VERS vnumber="44">خۆت و منداڵه‌كانت له‌ تۆدا زه‌وی ته‌خت ده‌كه‌ن. به‌ردت به‌سه‌ر به‌رده‌وه‌ ناهێڵن، چونكه‌ كاتی به‌سه‌ركردنه‌وه‌ت نه‌زانی.)  </VERS>
      <VERS vnumber="45">
          چووه‌ په‌رستگا، ده‌ستی به‌ ده‌ركردنی فرۆشیاران كرد.</VERS>
      <VERS vnumber="46">پێی فه‌رموون: (نووسراوه‌: {ماڵه‌كه‌م ماڵی نوێژه‌،} كه‌چی ئێوه‌ كردووتانه‌ به‌ {ئه‌شكه‌وتی دزان!})  </VERS>
      <VERS vnumber="47">
          ڕۆژانه‌ له‌ په‌رستگا خه‌ڵكی فێرده‌كرد، كاهینانی باڵا و مالمه‌كان و ڕابه‌رانی گه‌ل هه‌وڵیان ده‌دا بیكوژن.</VERS>
      <VERS vnumber="48">به‌ڵام هیچیان بۆ ئه‌نجامدانی نه‌ده‌دۆزییه‌وه‌، چونكه‌ هه‌موو گه‌ل په‌یوه‌ستی گوێ لێ گرتنی بوون.  </VERS>
    </CHAPTER>
    <CHAPTER cnumber="20">
      <VERS vnumber="1">
          ڕۆژێكیان له‌ په‌رستگا خه‌ڵكی فێرده‌كرد و موژده‌ی ده‌دا، كاهینانی باڵا و مالم له‌گه‌ڵ پیران له‌وێ‌دا وه‌ستان،</VERS>
      <VERS vnumber="2">پێیان وت: (پێمان بڵێ به‌ چ ده‌سه‌ڵاتێك ئه‌مانه‌ ده‌كه‌یت؟ كێ ئه‌م ده‌سه‌ڵاته‌ی به‌ تۆ داوه‌؟)  </VERS>
      <VERS vnumber="3">
          وه‌ڵامی دایه‌وه‌: (منیش پرسیارێكتان لێ ده‌كه‌م. پێم بڵێن:</VERS>
      <VERS vnumber="4">له‌ئاوهه‌ڵكێشانی یه‌حیا، له‌ ئاسمانه‌وه‌ بوو یان له‌ مرۆڤه‌وه‌؟)  </VERS>
      <VERS vnumber="5">
          له‌ناو خۆیان‌دا ڕاوێژیان كرد و وتیان: (ئه‌گه‌ر بڵێین "له‌ ئاسمانه‌وه‌"، ده‌ڵێت "بۆ باوه‌ڕتان پێی نه‌كرد؟"</VERS>
      <VERS vnumber="6">به‌ڵام ئه‌گه‌ر بڵێن "له‌ مرۆڤه‌وه‌"، هه‌موو خه‌ڵكه‌كه‌ به‌ردبارانمان ده‌كه‌ن، چونكه‌ دڵنیان كه‌ یه‌حیا پێغه‌مبه‌ره‌.)  </VERS>
      <VERS vnumber="7">
          وه‌ڵامیان دایه‌وه‌ كه‌ نازانن له‌كوێوه‌یه‌.  </VERS>
      <VERS vnumber="8">
          عیساش پێی فه‌رموون: (منیش پێتان ناڵێم به‌ چ ده‌سه‌ڵاتێك ئه‌مانه‌ ده‌كه‌م.)  </VERS>
      <VERS vnumber="9">
          ده‌ستی پێ‌كرد ئه‌م نموونه‌یه‌ بۆ خه‌ڵكه‌كه‌ بفه‌رمووێ: (كابرایه‌ك ڕه‌زێكی چاند و به‌ ڕه‌زه‌وانانی سپارد، ماوه‌یه‌كی زۆر گه‌شتی كرد.</VERS>
      <VERS vnumber="10">له‌ وه‌رزی خۆی كۆیله‌یه‌كی بۆ ڕه‌زه‌وانه‌كان نارد، تاكو له‌ به‌رهه‌می ڕه‌زه‌كه‌ی بده‌نێ، به‌ڵام ڕه‌زه‌وانه‌كان لێیان دا و به‌ ده‌ستی به‌تاڵ ناردییانه‌وه‌.</VERS>
      <VERS vnumber="11">كۆیله‌یه‌كی دیكه‌شی نارد، به‌ڵام له‌مه‌شیان دا و سووكایه‌تیان پێ‌كرد و به‌ ده‌ست‌به‌تاڵی ناردییانه‌وه‌.</VERS>
      <VERS vnumber="12">سێیه‌میشی نارد، ئه‌مه‌یان بریندار كرد و ده‌ریان‌كرد.  </VERS>
      <VERS vnumber="13">
          خاوه‌ن ڕه‌زه‌كه‌ وتی: "چی بكه‌م؟ كوڕه‌ خۆشه‌ویسته‌كه‌م ده‌نێرم، له‌وانه‌یه‌ ڕێزی بگرن."  </VERS>
      <VERS vnumber="14">
          به‌ڵام كه‌ ڕه‌زه‌وانه‌كان بینییان، ته‌گبیریان له‌گه‌ڵ یه‌كتری كرد و وتیان: "ئه‌وه‌تا میراتگر، با بیكوژین، تاكو ببینه‌ میراتگر."</VERS>
      <VERS vnumber="15">جا بردییانه‌ ده‌ره‌وه‌ی ڕه‌زه‌كه‌ و كوشتیان.  ئیتر ده‌بێت خاوه‌ن ڕه‌زه‌كه‌ چییان لێ بكات؟</VERS>
      <VERS vnumber="16">دێت و ئه‌م ڕه‌زه‌وانانه‌ ده‌كوژێت و ڕه‌زه‌كه‌ ده‌داته‌ خه‌ڵكی دیكه‌.) </VERS>
      <VERS vnumber="17">
          ئه‌ویش سه‌یری كردن و فه‌رمووی: (كه‌واته‌ ئه‌مه‌ی نووسراوه‌ چییه‌:  {ئه‌و به‌رده‌ی وه‌ستاكان ڕه‌تیان كرده‌وه‌،بووه‌ به‌ردی قولینچك.}؟</VERS>
      <VERS vnumber="18">ئه‌وه‌ی به‌سه‌ر به‌رده‌كه‌دا بكه‌وێت تێكده‌شكێت، ئه‌وه‌ش كه‌ به‌سه‌ری‌دا بكه‌وێت وردوخاشی ده‌كات.)  </VERS>
      <VERS vnumber="19">
          مالمه‌كان و كاهینانی باڵا هه‌وڵیان دا له‌و كاته‌ بیگرن، به‌ڵام له‌ خه‌ڵكه‌كه‌ ترسان، چونكه‌ زانییان له‌و نموونه‌یه‌ مه‌به‌ستی ئه‌وان بوو.  </VERS>
      <VERS vnumber="20">
          ئینجا چاودێرییان كرد و سیخوڕیان نارد كه‌ خۆیان به‌ ڕاستودروست ده‌رده‌خست، تاكو به‌ قسه‌ی خۆی تووشی بكه‌ن و بیده‌نه‌ ده‌ست حوكم و ده‌سه‌ڵاتی فه‌رمانڕه‌وا.</VERS>
      <VERS vnumber="21">پرسیاریان لێ‌كرد: (مامۆستا، ده‌زانین له‌ قسه‌كردن و فێركرنت‌دا ڕاستی، لایه‌نگری كه‌سیش ناكه‌یت، به‌ڵكو ڕێگای خودا به‌ ڕاستی فێر ده‌كه‌یت.</VERS>
      <VERS vnumber="22">بۆ ئێمه‌ دروسته‌ سه‌رانه‌ بده‌ینه‌ قه‌یسه‌ر یان نا؟)  </VERS>
      <VERS vnumber="23">
          به‌ فێڵه‌كه‌یانی زانی و پێی فه‌رموون:</VERS>
      <VERS vnumber="24">(دینارێكم پیشان بده‌ن. ئه‌م وێنه‌ و نووسینه‌ هی كێیه‌؟) </VERS>
      <VERS vnumber="25">
          ئه‌ویش پێی فه‌رموون: (هی قه‌یسه‌ر بده‌نه‌ قه‌یسه‌ر، هی خوداش بده‌نه‌ خودا.)  </VERS>
      <VERS vnumber="26">
          نه‌یانتوانی له‌به‌رده‌م گه‌ل به‌ قسه‌كه‌ی تووشی بكه‌ن، سه‌رسامیش بوون له‌ وه‌ڵامه‌كه‌ی و بێ‌ده‌نگ بوون.  </VERS>
      <VERS vnumber="27">
          هه‌ندێك سه‌دوقی هاتن، ئه‌وانه‌ی ده‌ڵێن هه‌ڵستانه‌وه‌ نییه‌، لێیان پرسی:</VERS>
      <VERS vnumber="28">(مامۆستا، موسا بۆی نووسیوین ئه‌گه‌ر یه‌كێك برای بمرێت كه‌ ژنی هه‌بێت و منداڵی نه‌بێت، پێویسته‌ براژنه‌كه‌ی بهێنێت و وه‌چه‌ بۆ براكه‌ی بخاته‌وه‌.</VERS>
      <VERS vnumber="29">ئینجا حه‌وت برا هه‌بوون، یه‌كه‌میان ژنی هێنا و به‌ وجاخكوێری مرد.</VERS>
      <VERS vnumber="30">دووه‌میش و</VERS>
      <VERS vnumber="31">سێیه‌میش خواستیانه‌وه‌، هه‌ر حه‌وتیان به‌ هه‌مان شێوه‌ به‌ وجاخكوێری مردن.</VERS>
      <VERS vnumber="32">له‌دوای هه‌موویان ژنه‌كه‌ش مرد.</VERS>
      <VERS vnumber="33">ئایا له‌ هه‌ڵستانه‌وه‌دا ژنه‌كه‌ بۆ كامیان ده‌بێت؟ چونكه‌ ژنی هه‌ر حه‌وتیان بووه‌.)  </VERS>
      <VERS vnumber="34">
          عیساش پێی فه‌رموون: (خه‌ڵكی ئه‌م ڕۆژگاره‌ ژن ده‌هێنن و شوو ده‌كه‌ن،</VERS>
      <VERS vnumber="35">به‌ڵام ئه‌وانه‌ی داده‌نرێن شایانی گه‌یشتنن به‌و ڕۆژگار و به‌ هه‌ڵستانه‌وه‌ی نێو مردووان، ژن ناهێنن و شوو ناكه‌ن.</VERS>
      <VERS vnumber="36">ئیتر ناتوانن بمرن، چونكه‌ وه‌ك فریشته‌ن و كوڕی خودان كه‌ كوڕی هه‌ڵستانه‌وه‌ن.</VERS>
      <VERS vnumber="37">به‌ڵام مردووان هه‌ڵده‌ستنه‌وه‌، موساش له‌ ده‌وه‌نه‌كه‌دا ڕایگه‌یاند، هه‌روه‌ك خوداوه‌ندی ناوبرد به‌ {خودای ئیبراهیم و خودای ئیسحاق و خودای یاقوب.}</VERS>
      <VERS vnumber="38">ئه‌ویش خودای مردووان نییه‌، به‌ڵكو هی زیندووانه‌، چونكه‌ لای ئه‌و هه‌موو زیندوون.)  </VERS>
      <VERS vnumber="39">
          هه‌ندێك مالم وه‌ڵامیان دایه‌وه‌: (مامۆستا، باشت وت.)</VERS>
      <VERS vnumber="40">ئیتر نه‌یان‌وێرا هیچی دیكه‌ی لێ بپرسن.  </VERS>
      <VERS vnumber="41">
          عیسا پێی فه‌رموون: (باشه‌ چۆن ده‌ڵێن كه‌ مه‌سیح كوڕی داوده‌؟</VERS>
      <VERS vnumber="42">خودی داود له‌ سیپاره‌ی زه‌بووردا ده‌ڵێت:  {خوداوه‌ند به‌ خوداوه‌ندمی فه‌رموو:"له‌ ده‌سته‌ڕاستم دانیشه‌</VERS>
      <VERS vnumber="43">تاكو دوژمنانت بخه‌مه‌ ته‌خته‌پێ بۆ پێیه‌كانت."} </VERS>
      <VERS vnumber="44">
          ئه‌وه‌تا داود پێی ده‌ڵێ "خوداوه‌ند"، ئیتر چۆن كوڕی ئه‌وه‌؟)  </VERS>
      <VERS vnumber="45">
          كاتێ هه‌موو خه‌ڵكه‌كه‌ گوێیان گرتبوو، به‌ قوتابییه‌كانی فه‌رموو:</VERS>
      <VERS vnumber="46">(ئاگاداری مالمه‌كان بن، حه‌زده‌كه‌ن به‌ جلی شۆڕ بگه‌ڕێن و پێیان خۆشه‌ له‌ بازاڕدا سڵاویان لێ بكرێت، له‌ كه‌نیشته‌كان ڕیزی پێشه‌وه‌ بگرن و له‌ ڕیزی سه‌ره‌وه‌ی میوانداری دا بن.</VERS>
      <VERS vnumber="47">ماڵی بێوه‌ژن هه‌ڵده‌لووشن، بۆ ده‌رخستن نوێژ درێژ ده‌كه‌نه‌وه‌. جا ئه‌مانه‌ سزایان گه‌وره‌تره‌.)  </VERS>
    </CHAPTER>
    <CHAPTER cnumber="21">
      <VERS vnumber="1">
          ئینجا عیسا ته‌ماشای كرد و بینی ده‌وڵه‌مه‌نده‌كان به‌خشینیان ده‌خه‌نه‌ ناو خه‌زێنه‌ی په‌رستگا.</VERS>
      <VERS vnumber="2">بێوه‌ژنێكی هه‌ژاریشی بینی دوو فلسی خسته‌ ناوی.</VERS>
      <VERS vnumber="3">ئینجا فه‌رمووی: (ڕاستیتان پێ ده‌ڵێم، ئه‌م بێوه‌ژنه‌ هه‌ژاره‌ له‌ هه‌موویان زیاتری دانا.</VERS>
      <VERS vnumber="4">چونكه‌ هه‌موو ئه‌وانه‌ له‌ زیاده‌ی خۆیان له‌ به‌خشین دایاننا، به‌ڵام ئه‌مه‌ له‌ پێویستی خۆی، هه‌موو بژێوییه‌كه‌ی دانا.)  </VERS>
      <VERS vnumber="5">
          هه‌ندێك باسی په‌رستگایان ده‌كرد كه‌ به‌ به‌ردی جوان و به‌خشینی ته‌رخانكراو بۆ خودا ڕازاندراوه‌ته‌وه‌. به‌ڵام عیسا پێی فه‌رموون:</VERS>
      <VERS vnumber="6">(ئه‌مه‌ی ده‌یبینن، ڕۆژانێك دێت به‌ردی به‌سه‌ر به‌ردیه‌وه‌ نامێنێت كه‌ نه‌ڕوخێت.)  </VERS>
      <VERS vnumber="7">
          ئینجا لێیان پرسی: (مامۆستا، كه‌ی ئه‌مانه‌ ده‌بێت و نیشانه‌ چییه‌ كاتێ ئه‌مانه‌ خه‌ریكه‌ ڕووبده‌ن؟)  </VERS>
      <VERS vnumber="8">
          فه‌رمووی: (وریابن هه‌ڵنه‌خه‌ڵه‌تێن. چونكه‌ زۆر كه‌س به‌ ناوی منه‌وه‌ دێن و ده‌ڵێن: "من ئه‌وم،" و "كاته‌كه‌ نزیك‌بۆته‌وه‌." دوایان مه‌كه‌ون.</VERS>
      <VERS vnumber="9">كاتێ شه‌ڕ و شۆڕش ده‌بیستن مه‌تۆقن، چونكه‌ جارێ ده‌بێ ئه‌م شتانه‌ ببێت، كۆتاییش یه‌كسه‌ر نییه‌.)  </VERS>
      <VERS vnumber="10">
          ئینجا پێی فه‌رموون: (نه‌ته‌وه‌ له‌ نه‌ته‌وه‌ ڕاست ده‌بێته‌وه‌ و شانشین له‌ شانشین.</VERS>
      <VERS vnumber="11">له‌ زۆر شوێن بوومه‌له‌رزه‌ی گه‌وره‌ و برسیێتی و ده‌رد ده‌بێت، ترس و نیشانه‌ی گه‌وره‌ش له‌ ئاسمان‌دا ده‌بێت.  </VERS>
      <VERS vnumber="12">
          به‌ڵام پێش هه‌موو ئه‌مانه‌ ده‌تانگرن و ده‌تانچه‌وسێننه‌وه‌، ده‌درێنه‌ كه‌نیشت و به‌ندیخانه‌كان، له‌ پێناوی ناوی من ده‌بردرێنه‌ لای پاشا و فه‌رمانڕه‌واكان.</VERS>
      <VERS vnumber="13">ئه‌مه‌ش بۆ شایه‌تیدان بۆتان ده‌گه‌ڕێته‌وه‌.</VERS>
      <VERS vnumber="14">بۆیه‌ له‌ دڵی خۆتان دایبنێن كه‌ پێش‌وه‌خت خۆتان ئاماده‌ نه‌كه‌ن بۆ به‌رگری كردن،</VERS>
      <VERS vnumber="15">چونكه‌ من ده‌م و داناییه‌كتان ده‌ده‌مێ كه‌ هه‌موو به‌رهه‌ڵسكارانتان نه‌توانن به‌رگری بكه‌ن و به‌رپه‌رچی بده‌نه‌وه‌.</VERS>
      <VERS vnumber="16">ته‌نانه‌ت دایك و باوك و برا، خزم و هاوڕێیانیش به‌ گرتنتان ده‌ده‌ن، لێتان ده‌كوژن.</VERS>
      <VERS vnumber="17">له‌به‌ر ناوی من هه‌مووان ڕقیان لێتان ده‌بێته‌وه‌.</VERS>
      <VERS vnumber="18">به‌ڵام موویه‌كی سه‌رتان نافه‌وتێت.</VERS>
      <VERS vnumber="19">به‌ خۆڕاگرتنتان خۆتان ده‌به‌نه‌وه‌.  </VERS>
      <VERS vnumber="20">
          كاتێ ده‌بینن به‌ سوپا ده‌وری ئۆرشه‌لیم دراوه‌، ئه‌وسا بزانن ڕووخانی نزیك‌بۆته‌وه‌.</VERS>
      <VERS vnumber="21">ئینجا با ئه‌وانه‌ی له‌ یه‌هودیادانه‌ ڕابكه‌نه‌ چیاكان و ئه‌وانه‌ی له‌ناویدان ده‌ربچن، ئه‌وانه‌ی له‌ دێیه‌كانن نه‌یێنه‌ ناوی،</VERS>
      <VERS vnumber="22">چونكه‌ ئه‌مانه‌ ڕۆژانی تۆڵه‌سه‌ندنه‌وه‌ن، تاكو هه‌رچی نووسراوه‌ بێته‌ دی.</VERS>
      <VERS vnumber="23">له‌و ڕۆژانه‌دا قوڕ به‌سه‌ر دووگیان و شیرده‌ران، چونكه‌ ناخۆشییه‌كی گه‌وره‌ به‌سه‌ر زه‌وی‌دا دێت و تووڕه‌ییش به‌سه‌ر ئه‌م گه‌له‌.</VERS>
      <VERS vnumber="24">به‌ زه‌بری شمشێر ده‌كه‌ون و بۆ هه‌موو نه‌ته‌وه‌كان ڕاپێچ ده‌كرێن، ئۆرشه‌لیم له‌لایه‌ن نه‌ته‌وانه‌وه‌ پێشێل ده‌كرێت، تاكو كاته‌كانی نه‌ته‌وان ته‌واو ده‌بێت.  </VERS>
      <VERS vnumber="25">
          له‌ خۆر و مانگ و ئه‌ستێره‌كان نیشانه‌ ده‌بێت، له‌سه‌ر زه‌ویش سه‌رسامی گه‌لان، شێوانی هاژه‌ی ده‌ریا و شه‌پۆڵ.</VERS>
      <VERS vnumber="26">له‌ ترس و چاوه‌ڕوانی ئه‌و شتانه‌ی به‌سه‌ر جیهان‌دا دێن، خه‌ڵكی بێ هۆش ده‌بن، چونكه‌ هێزه‌كانی ئاسمان ده‌هه‌ژێت.</VERS>
      <VERS vnumber="27">ئه‌وسا كوڕی مرۆڤ به‌ هێز و شكۆیه‌كی گه‌وره‌وه‌ به‌سه‌ر هه‌وره‌وه‌ ده‌بینن دێت.</VERS>
      <VERS vnumber="28">كه‌ ئه‌م شتانه‌ ده‌ست‌پێ‌كرا ببێت، هه‌ستن و سه‌ر به‌رز بكه‌نه‌وه‌، چونكه‌ كڕینه‌وه‌تان نزیك ده‌بێته‌وه‌.)  </VERS>
      <VERS vnumber="29">
          نموونه‌یه‌كی بۆ هێنانه‌وه‌: (سه‌یری دارهه‌نجیر و هه‌موو داره‌كان بكه‌ن.</VERS>
      <VERS vnumber="30">كاتێ ده‌بینن وا گه‌ڵای كردووه‌، له‌ خۆتانه‌وه‌ ده‌زانن كه‌ هاوین نزیكه‌.</VERS>
      <VERS vnumber="31">ئێوه‌ش كه‌ ده‌بینن ئه‌مانه‌ ڕووده‌دات، بزانن پاشایه‌تی خودا نزیكه‌.  </VERS>
      <VERS vnumber="32">
          ڕاستیتان پێ ده‌ڵێم، ئه‌م نه‌وه‌یه‌ به‌سه‌ر ناچێت، تاكو هه‌مووی ده‌بێت.</VERS>
      <VERS vnumber="33">ئاسمان و زه‌وی به‌سه‌رده‌چن، به‌ڵام وشه‌كانم هه‌رگیز به‌سه‌رناچن.)  </VERS>
      <VERS vnumber="34">
          (ئاگاداری خۆتان بن، نه‌وه‌ك دڵتان له‌سه‌ر ڕابواردن و سه‌رخۆشی و خه‌فه‌تی ژیان بێت و ئه‌و ڕۆژه‌ له‌ناكاو وه‌ك ته‌ڵه‌ به‌سه‌رتان‌دا بدات.</VERS>
      <VERS vnumber="35">چونكه‌ دێته‌ سه‌ر هه‌موو ئه‌وانه‌ی له‌سه‌ر ته‌واوی ڕووی زه‌وی دانیشتوون.</VERS>
      <VERS vnumber="36">كه‌واته‌ ئێشك بگرن و هه‌موو كاتێ نوێژ بكه‌ن، تاكو بتوانن له‌ هه‌موو ئه‌و شتانه‌ی خه‌ریكه‌ ڕووده‌دات هه‌ڵبێن و له‌به‌رده‌م كوڕی مرۆڤ ڕاوه‌ستن.)  </VERS>
      <VERS vnumber="37">
          عیسا به‌ ڕۆژ له‌ په‌رستگا خه‌ریكی فێركردن بوو، ده‌رده‌چوو شه‌وانیشی له‌و كێوه‌ به‌سه‌ر ده‌برد كه‌ پێی ده‌ووترا زه‌یتوون.</VERS>
      <VERS vnumber="38">هه‌موو خه‌ڵك زوو له‌ په‌رستگا ده‌هاتنه‌ لای، تاكو گوێی لێ بگرن.  </VERS>
    </CHAPTER>
    <CHAPTER cnumber="22">
      <VERS vnumber="1">
          جه‌ژنی فه‌تیره‌ كه‌ پێی ده‌ووترا په‌سخه‌ نزیك‌بۆوه‌.</VERS>
      <VERS vnumber="2">كاهینانی باڵا و مالمه‌كان ده‌گه‌ڕان چۆن عیسا بكوژن، چونكه‌ له‌ گه‌ل ترسان.  </VERS>
      <VERS vnumber="3">
          شه‌یتان چووه‌ ناو یه‌هوزاوه‌، كه‌ پێی ده‌ووترێ ئه‌سخه‌ریوتی، له‌ دوازده‌كه‌ بوو.</VERS>
      <VERS vnumber="4">چوو و قسه‌ی له‌گه‌ڵ كاهینانی باڵا و فه‌رمانده‌كانی په‌رستگا كرد، چۆن عیسا به‌گرتن بدات.</VERS>
      <VERS vnumber="5">دڵخۆش بوون و ڕێككه‌وتن به‌وه‌ی زیوی بده‌نێ.</VERS>
      <VERS vnumber="6">ئه‌ویش ڕازی بوو، ده‌گه‌ڕا بۆ هه‌لێك تاكو عیسا بداته‌ ده‌ستیان و خه‌ڵكیان له‌گه‌ڵ نه‌بێت.  </VERS>
      <VERS vnumber="7">
          ڕۆژی فه‌تیره‌ هات، ئه‌وه‌ی پێویست بوو قوربانی په‌سخه‌ی تێدا بكرێت.</VERS>
      <VERS vnumber="8">عیسا په‌ترۆس و یۆحه‌نای نارد و فه‌رمووی: (بڕۆن په‌سخه‌مان بۆ ئاماده‌ بكه‌ن بیخۆین.)  </VERS>
      <VERS vnumber="9">
          لێیان پرسی: (ده‌ته‌وێ له‌كوێ ئاماده‌ی بكه‌ین؟)  </VERS>
      <VERS vnumber="10">
          پێی فه‌رموون: (كاتێ ده‌چنه‌ ناو شار، تووشی پیاوێك ده‌بن گۆزه‌یه‌ك ئاوی هه‌ڵگرتووه‌، دوای بكه‌ون بۆ ئه‌و ماڵه‌ی ده‌چیته‌ ژووره‌وه‌ی.</VERS>
      <VERS vnumber="11">ئینجا به‌ خاوه‌ن ماڵه‌كه‌ بڵێن: "مامۆستا پێت ده‌ڵێت: كوا دیوه‌خانه‌كه‌ تاكو له‌گه‌ڵ قوتابییه‌كانم په‌سخه‌ی تێدا بخۆم؟"</VERS>
      <VERS vnumber="12">ئه‌ویش له‌ نهۆمی سه‌ره‌وه‌ ژوورێكتان پیشان ده‌دات، گه‌وره‌یه‌ و ڕاخراوه‌، له‌وێ ئاماده‌ی بكه‌ن.)  </VERS>
      <VERS vnumber="13">
          جا ڕۆیشتن، هه‌روه‌ك عیسا پێی فه‌رمووبوون بینییان و په‌سخه‌یان ئاماده‌ كرد.  </VERS>
      <VERS vnumber="14">
          كه‌ كاته‌كه‌ هات عیسا پاڵی‌دایه‌وه‌، نێردراوانیش له‌گه‌ڵی بوون.</VERS>
      <VERS vnumber="15">پێی فه‌رموون: (زۆر ئاره‌زووم كرد پێش ئازار چێژتنم ئه‌م په‌سخه‌تان له‌گه‌ڵ بخۆم.</VERS>
      <VERS vnumber="16">چونكه‌ پێتان ده‌ڵێم: ئیتر لێی ناخۆم تاكو له‌ شانشینی خودا دێته‌ دی.)  </VERS>
      <VERS vnumber="17">
          جامێكی هه‌ڵگرت و سوپاسی خودای كرد، فه‌رمووی: (ئه‌مه‌ بگرن و له‌ناوه‌ خۆتان به‌شی بكه‌ن.</VERS>
      <VERS vnumber="18">چونكه‌ پێتان ده‌ڵێم: ئیتر له‌ به‌رهه‌می مێو ناخۆمه‌وه‌ تاكو شانشینی خودا دێت.)  </VERS>
      <VERS vnumber="19">
          نانێكی هه‌ڵگرت، سوپاسی خودای كرد و له‌تی‌كرد، پێی‌دان و فه‌رمووی: (ئه‌مه‌ له‌شی منه‌، كه‌ له‌ پێناوی ئێوه‌ دراوه‌. ئه‌مه‌ بۆ یاده‌وه‌ریم بكه‌ن.)  </VERS>
      <VERS vnumber="20">
          جامه‌كه‌ش ئاوا دوای خواردن، فه‌رمووی: (ئه‌م جامه‌ په‌یمانی نوێیه‌ به‌ خوێنی من، كه‌ بۆ ئێوه‌ ڕژاوه‌.</VERS>
      <VERS vnumber="21">به‌ڵام ئه‌وه‌تا ده‌ستی ئه‌وه‌ی به‌ گرتنم ده‌دات له‌گه‌ڵ من له‌سه‌ر خوانه‌.</VERS>
      <VERS vnumber="22">چونكه‌ كوڕی مرۆڤ به‌گوێره‌ی ئه‌وه‌ی بۆی دانراوه‌ ده‌ڕوات، به‌ڵام قوڕ به‌سه‌ر ئه‌و كه‌سه‌ی به‌ گرتنی ده‌دات.)</VERS>
      <VERS vnumber="23">ئیتر له‌ناو خۆیان كه‌وتنه‌ مشتومڕ، ئاخۆ كامیان خه‌ریكه‌ ئه‌مه‌ بكات.  </VERS>
      <VERS vnumber="24">
          هه‌روه‌ها ده‌مه‌قاڵه‌یه‌ك له‌نێویان بوو، كامیان به‌ پایه‌ به‌رز دابنرێت.</VERS>
      <VERS vnumber="25">عیسا پێی فه‌رموون: (پاشایانی نه‌ته‌وه‌كان گه‌ورایه‌تییان ده‌كه‌ن و ده‌سه‌ڵاتدارانیش به‌سه‌ریانه‌وه‌ به‌ چاكه‌كار ناوده‌برێن.</VERS>
      <VERS vnumber="26">به‌ڵام بۆ ئێوه‌ ئاوا نییه‌. به‌ڵكو با پایه‌ به‌رز له‌نێوانتان‌دا ببێته‌ بچووك و ئه‌وه‌ی ڕابه‌ری ده‌كات وه‌ك ئه‌وه‌ی خزمه‌ت ده‌كات.</VERS>
      <VERS vnumber="27">چونكه‌ كێ پایه‌ به‌رزه‌، ئه‌وه‌ی دانیشتووه‌ یان ئه‌وه‌ی خزمه‌ت ده‌كات؟ ئه‌وه‌ نییه‌ كه‌ دانیشتووه‌؟ به‌ڵام من له‌نێوانتان وه‌ك ئه‌وه‌م كه‌ خزمه‌ت ده‌كات.  </VERS>
      <VERS vnumber="28">
          به‌ڵام ئێوه‌ ئه‌وانه‌ن كه‌ له‌ تاقیكردنه‌وه‌كانم‌دا له‌گه‌ڵم مانه‌وه‌.</VERS>
      <VERS vnumber="29">منیش شانشینییه‌كتان بۆ داده‌نێم، وه‌ك باوكم بۆی داناوم،</VERS>
      <VERS vnumber="30">تاكو له‌ شانشینه‌كه‌م‌دا له‌سه‌ر خوانه‌كه‌م بخۆن و بخۆنه‌وه‌، له‌سه‌ر ته‌خته‌كان داده‌نیشن و دوازده‌ هۆزه‌كه‌ی ئیسرائیل حوكم ده‌ده‌ن.  </VERS>
      <VERS vnumber="31">
          شیمۆن، شیمۆن، ئه‌وه‌تا شه‌یتان داوای كردوون، تاكو وه‌ك گه‌نم له‌ بێژنگتان بدات.</VERS>
      <VERS vnumber="32">به‌ڵام نوێژم بۆ كردیت تاكو باوه‌ڕت نه‌كه‌وێت. تۆش كه‌ ده‌گه‌ڕێیته‌وه‌ برایانت به‌هێز بكه‌.)  </VERS>
      <VERS vnumber="33">
          ئه‌ویش پێی‌ووت: (گه‌وره‌م، من ئاماده‌م له‌گه‌ڵ تۆدا بۆ زیندان‌ و بۆ مردنیش بچم.)  </VERS>
      <VERS vnumber="34">
          كه‌چی عیسا فه‌رمووی: (په‌ترۆس پێت ده‌ڵێم، ئه‌مڕۆ كه‌ڵه‌شێر بانگ نادات، تاكو تۆ سێ جار نكۆڵی نه‌كه‌یت كه‌ من ده‌ناسیت.)  </VERS>
      <VERS vnumber="35">
          ئینجا پێی فه‌رموون: (كاتێ ئێوه‌م به‌بێ جزدان و توره‌گه‌ و سۆل نارد، ئایا پێویستتان به‌ هیچ بوو؟) وتیان: (هیچ.)  </VERS>
      <VERS vnumber="36">
          پێی فه‌رموون: (به‌ڵام ئێستا، ئه‌وه‌ی جزدانی هه‌یه‌ با بیبات، توره‌گه‌ش. ئه‌وه‌ش كه‌ نییه‌تی با جله‌كانی بفرۆشێت و شمشێرێك بكڕێت.</VERS>
      <VERS vnumber="37">پێتان ده‌ڵێم: ئه‌مه‌ی نووسراوه‌: {له‌گه‌ڵ یاخیبووان ژمێردرا.} پێویسته‌ له‌ من‌دا بێته‌ دی، چونكه‌ شته‌كانی ده‌رباره‌ی منه‌ دێنه‌ دی.)  </VERS>
      <VERS vnumber="38">
          وتیان: (گه‌وره‌م، ئه‌وه‌تا دوو شمشێر لێره‌یه‌.) </VERS>
      <VERS vnumber="39">
          ئینجا عیسا ده‌رچوو و وه‌ك جاران چووه‌ كێوی زه‌یتوون، قوتابییه‌كانیش دوای كه‌وتن.</VERS>
      <VERS vnumber="40">كاتێ گه‌یشته‌ شوێنه‌كه‌، پێی فه‌رموون: (نوێژ بكه‌ن تاكو نه‌كه‌ونه‌ تاقیكردنه‌وه‌.)</VERS>
      <VERS vnumber="41">ئینجا نزیكه‌ی به‌ردهاوێژێك لێیان دووركه‌وته‌وه‌، چۆكی دادا و نوێژی ده‌كرد.</VERS>
      <VERS vnumber="42">فه‌رمووی: (باوكه‌، ئه‌گه‌ر ده‌ته‌وێت ئه‌م جامه‌م له‌سه‌ر لاببه‌، به‌ڵام نه‌ك به‌ خواستی من، به‌ڵكو به‌ خواستی خۆت بێت.)</VERS>
      <VERS vnumber="43">فریشته‌یه‌كیش له‌ ئاسمانه‌وه‌ بۆی ده‌ركه‌وت به‌هێزی ده‌كرد.</VERS>
      <VERS vnumber="44">كه‌ له‌ ململانێ‌دا بوو، گه‌رمتر نوێژی ده‌كرد و ئاره‌قه‌كه‌ی وه‌ك دڵۆپی خوێنی لێ‌هات ده‌كه‌وته‌ سه‌ر زه‌وی.  </VERS>
      <VERS vnumber="45">
          ئینجا له‌ نوێژه‌كه‌ هه‌ڵستا و هاته‌ لای قوتابییه‌كان، بینی له‌ خه‌مان خه‌ویان لێ كه‌وتووه‌.</VERS>
      <VERS vnumber="46">پێی فه‌رموون: (بۆچی خه‌وتوون؟ هه‌ستن، نوێژ بكه‌ن تاكو نه‌كه‌ونه‌ تاقیكردنه‌وه‌.)  </VERS>
      <VERS vnumber="47">
          كاتێ قسه‌ی ده‌كرد كۆمه‌ڵێك په‌یدابوون، ئه‌وه‌ی پێی ده‌ووترا یه‌هوزا و یه‌كێكه‌ له‌ دوازده‌كه‌ پێشیان كه‌وتووه‌، له‌ عیسا نزیك‌بۆوه‌ تاكو ماچی بكات.</VERS>
      <VERS vnumber="48">عیساش پێی فه‌رموو: (ئه‌ی یه‌هوزا، به‌ ماچێك كوڕی مرۆڤ به‌ گرتن ده‌ده‌یت؟)  </VERS>
      <VERS vnumber="49">
          ئه‌وانه‌ی ده‌وروپشتی كه‌ ئه‌وه‌یان بینی خه‌ریكه‌ ڕووبدات، وتیان: (گه‌وره‌م، شمشێر بوه‌شێنین؟)</VERS>
      <VERS vnumber="50">جا یه‌كێكیان له‌ كۆیله‌ی سه‌رۆك كاهینی دا و گوێی ڕاستی بڕی.  </VERS>
      <VERS vnumber="51">
          به‌ڵام عیسا فه‌رمووی: (ڕاوه‌ستن، ئه‌مه‌ به‌سه‌!) ئینجا ده‌ستی له‌ گوێی دا و چاكی‌كرده‌وه‌.  </VERS>
      <VERS vnumber="52">
          ئینجا عیسا به‌ كاهینانی باڵا و فه‌رمانده‌ی په‌رستگا و پیرانی فه‌رموو: (هه‌روه‌ك بۆ گرتنی ڕابه‌رێكی شۆڕشگێر به‌ كوته‌ك و شمشێره‌وه‌ هاتوون؟</VERS>
      <VERS vnumber="53">ڕۆژانه‌ له‌ په‌رستگا له‌گه‌ڵتان بووم ده‌ست درێژیتان نه‌كرده‌ سه‌رم. به‌ڵام ئه‌مه‌ كاتی ئێوه‌یه‌، كاتی ده‌سه‌ڵاتی تاریكییه‌.)  </VERS>
      <VERS vnumber="54">
          ئیتر گرتییان، بردییان و هێنایانه‌ ماڵی سه‌رۆك كاهین. په‌ترۆسیش دووربه‌دوور دوای كه‌وت.</VERS>
      <VERS vnumber="55">له‌ ناوه‌ندی حه‌وشه‌دا ئاگریان كرده‌وه‌ و پێكه‌وه‌ دانیشتن، په‌ترۆسیش له‌نێویان‌دا دانیشتبوو.</VERS>
      <VERS vnumber="56">كاره‌كه‌رێك ئه‌وی بینی له‌به‌ر ڕووناكی دانیشتووه‌، تێی‌ڕووانی و وتی: (ئه‌مه‌ش له‌گه‌ڵی بوو.)  </VERS>
      <VERS vnumber="57">
          به‌ڵام نكۆڵی كرد و وتی: (نه‌خێر خانم، نایناسم.)  </VERS>
      <VERS vnumber="58">
          دوای كه‌مێك، یه‌كێكی دیكه‌ بینی، وتی: (تۆش له‌وانیت.) به‌ڵام په‌ترۆس وتی: (كاكه‌، من نیم.)  </VERS>
      <VERS vnumber="59">
          دوای نزیكه‌ی كاتژمێرێك، یه‌كێكی دیكه‌ مكوڕ بوو، وتی: (به‌ ڕاستی ئه‌مه‌ش له‌گه‌ڵی بوو، چونكه‌ ئه‌مه‌ش جه‌لیلییه‌.)  </VERS>
      <VERS vnumber="60">
          به‌ڵام په‌ترۆس وتی: (كاكه‌، نازانم چی ده‌ڵێی.) هه‌ر له‌و كاته‌دا كه‌ قسه‌ی ده‌كرد، كه‌ڵه‌شێر بانگی دا.</VERS>
      <VERS vnumber="61">خوداوه‌ندیش ئاوڕی دایه‌وه‌ و سه‌یری په‌ترۆسی كرد‌، ئینجا په‌ترۆس قسه‌كه‌ی خوداوه‌ندی بیركه‌وته‌وه‌ كه‌ پێی فه‌رموو: (ئه‌مڕۆ پێش ئه‌وه‌ی كه‌ڵه‌شێر بانگ بدات، تۆ سێ جار نكۆڵیم لێ ده‌كه‌یت.)</VERS>
      <VERS vnumber="62">ئیتر چووه‌ ده‌ره‌وه‌ و به‌كوڵ گریا.  </VERS>
      <VERS vnumber="63">
          ئه‌وانه‌ی عیسایان گرتبوو، ده‌ستیان‌كرد به‌ گاڵته‌ پێكردن و لێدانی.</VERS>
      <VERS vnumber="64">چاویان به‌ستبوو و لێیان ده‌پرسی: (پێشبینی بكه‌! كێیه‌ ئه‌وه‌ی لێی‌دایت؟)</VERS>
      <VERS vnumber="65">زۆر كفری دیكه‌شیان دژی ده‌كرد.  </VERS>
      <VERS vnumber="66">
          كه‌ ڕۆژ‌بۆوه‌، ئه‌نجومه‌نی پیرانی گه‌ل كۆبوونه‌وه‌، كاهینانی باڵا و مالمه‌كان، جا عیسایان برده‌ سه‌نهه‌درینه‌كه‌یان.</VERS>
      <VERS vnumber="67">وتیان: (ئه‌گه‌ر تۆ مه‌سیحه‌كه‌یت پێمان بڵێ.)  ئه‌ویش پێی فه‌رموون: (ئه‌گه‌ر پێتانی بڵێم باوه‌ڕ ناكه‌ن.</VERS>
      <VERS vnumber="68">ئه‌گه‌ر لێشتان بپرسم وه‌ڵام ناده‌نه‌وه‌.</VERS>
      <VERS vnumber="69">به‌ڵام له‌ ئێستاوه‌ كوڕی مرۆڤ {له‌ ده‌سته‌ڕاستی خودای به‌ توانا داده‌نیشێت.})  </VERS>
      <VERS vnumber="70">
          هه‌موو وتیان: (كه‌واته‌ تۆی كوڕی خودا؟) </VERS>
      <VERS vnumber="71">
          ئینجا وتیان: (ئیتر چ پێویستیمان به‌ شایه‌ت هه‌یه‌؟ ئه‌وه‌تا له‌ ده‌می خۆیه‌وه‌ گوێمان لێ‌بوو.)  </VERS>
    </CHAPTER>
    <CHAPTER cnumber="23">
      <VERS vnumber="1">
          ئینجا هه‌موو كۆمه‌ڵه‌كه‌یان هه‌ڵستان و بردییانه‌ لای پیلاتۆس.</VERS>
      <VERS vnumber="2">ده‌ستیان‌كرد به‌ سكاڵاكردن لێی، ده‌یان‌ووت: (بینیمان ئه‌مه‌ گه‌له‌كه‌مان چه‌واشه‌ ده‌كات و به‌ربه‌ره‌كانێی سه‌رانه‌دان ده‌كات بۆ قه‌یسه‌ر و خۆی به‌ مه‌سیح ناوده‌بات، پاشا.)  </VERS>
      <VERS vnumber="3">
          پیلاتۆس لێی پرسی: (تۆ پاشای جوله‌كه‌ی؟) وه‌ڵامی دایه‌وه‌: (تۆ ده‌ڵێی.)  </VERS>
      <VERS vnumber="4">
          پیلاتۆسیش به‌ كاهینانی باڵا و خه‌ڵكه‌كه‌ی وت: (هیچ تاوانێك له‌م پیاوه‌ نابینم.)  </VERS>
      <VERS vnumber="5">
          به‌ڵام مكوڕ بوون و وتیان: (گه‌ل ده‌وروژێنێت، له‌ هه‌موو یه‌هودیا خه‌ڵك فێرده‌كات، ده‌ستپێك له‌ جه‌لیله‌وه‌ تاكو ئێره‌.)  </VERS>
      <VERS vnumber="6">
          كاتێ پیلاتۆس ئه‌مه‌ی بیست، پرسیاری كرد ئاخۆ پیاوه‌كه‌ جه‌لیلییه‌.</VERS>
      <VERS vnumber="7">كه‌ زانی عیسا سه‌ر به‌ ده‌سه‌ڵاتی هێرۆدسه‌، بۆ هێرۆدسی نارد، كه‌ له‌و ڕۆژانه‌دا ئه‌ویش له‌ ئۆرشه‌لیم بوو.  </VERS>
      <VERS vnumber="8">
          كاتێ هێرۆدس عیسای بینی، زۆر دڵخۆش بوو، چونكه‌ ده‌مێك بوو چاوه‌ڕوانی بینینی بوو، چونكه‌ له‌مه‌ڕ ئه‌وی بیستبوو و به‌ ئومێد بوو ببینێت نیشانه‌یه‌ك به‌هۆی ئه‌و ببێت.</VERS>
      <VERS vnumber="9">جۆره‌ها پرسیاری لێ‌كرد، به‌ڵام هیچ وه‌ڵامی نه‌دایه‌وه‌.</VERS>
      <VERS vnumber="10">كاهینانی باڵا و مالمه‌كانیش ڕاوه‌ستان و به‌ توندی سكاڵایان لێی ده‌كرد.</VERS>
      <VERS vnumber="11">هێرۆدس و سه‌ربازانی سووكایه‌تی و گاڵته‌یان پێی ده‌كرد. جلێكی بریسكه‌داریان له‌به‌ری كرد و ناردیانه‌وه‌ بۆ پیلاتۆس.</VERS>
      <VERS vnumber="12">پیلاتۆس و هێرۆدس له‌و ڕۆژه‌دا له‌گه‌ڵ یه‌كتری بوونه‌ دۆست، چونكه‌ پێشتر دوژمنی یه‌كتری بوون.  </VERS>
      <VERS vnumber="13">
          پیلاتۆس كاهینانی باڵا و پێشه‌وایان و گه‌لی بانگ‌كرد و</VERS>
      <VERS vnumber="14">پێی‌ووتن: (ئه‌م پیاوه‌تان هێنایه‌ لام وه‌ك یه‌كێك خه‌ڵك تێكبدات، ئه‌وه‌تا منیش له‌به‌رده‌متان لێم كۆڵییه‌وه‌ و هیچ تاوانێكم له‌م پیاوه‌دا نه‌بینی له‌وه‌ی سكاڵای لێ‌ده‌كه‌ن.</VERS>
      <VERS vnumber="15">نه‌ هێرۆدسیش، چونكه‌ بۆ لای ئێمه‌ی ناردۆته‌وه‌. ئه‌وه‌تا هیچ شتێكی نه‌كردووه‌ شایانی مردن بێت.</VERS>
      <VERS vnumber="16">بۆیه‌ ته‌مبێی ده‌كه‌م و به‌ڕه‌ڵای ده‌كه‌م.) [</VERS>
      <VERS vnumber="17">ناچار بوو له‌ هه‌موو جه‌ژنێك‌دا یه‌كێكیان بۆ به‌ڕه‌ڵا بكات.]  </VERS>
      <VERS vnumber="18">
          به‌ڵام تێكڕا هاواریان كرد، (ئه‌مه‌ ببه‌! باراباسمان بۆ به‌ڕه‌ڵا بكه‌!)</VERS>
      <VERS vnumber="19">ئه‌وه‌ی له‌به‌ر ڕاپه‌ڕینێك كه‌ له‌ شاردا ڕووی‌دا بوو و له‌به‌ر كوشتن فڕێدرابووه‌ به‌ندیخانه‌وه‌.  </VERS>
      <VERS vnumber="20">
          پیلاتۆس دیسان بانگی كردن، ده‌یویست عیسا به‌ڕه‌ڵا بكات.</VERS>
      <VERS vnumber="21">به‌ڵام هاواریان ده‌كرد: (له‌ خاچی بده‌! له‌ خاچی بده‌!)  </VERS>
      <VERS vnumber="22">
          بۆ جاری سێیه‌م پێی‌ووتن: (بۆ؟ ئه‌مه‌ چ خراپه‌یه‌كی كردووه‌؟ تاوانێكی تێدا نابینم كه‌ سزایه‌كه‌ی مردن بێت. بۆیه‌ ته‌مبێی ده‌كه‌م و به‌ڕه‌ڵای ده‌كه‌م.)  </VERS>
      <VERS vnumber="23">
          به‌ڵام مكوڕ بوون و به‌ ده‌نگی به‌رز داوایان ده‌كرد له‌ خاچ بدرێت، جا ده‌نگییان به‌هێز بوو.</VERS>
      <VERS vnumber="24">پیلاتۆسیش بڕیاری دا داواكارییه‌كه‌یان جێبه‌جێ بكرێت.</VERS>
      <VERS vnumber="25">ئه‌وه‌ی له‌به‌ر ڕاپه‌ڕین و كوشتن فڕێدرابووه‌ زیندانه‌وه‌ به‌ڕه‌ڵای كرد، ئه‌وه‌ی داوایان كرد، عیساشی دایه‌ ده‌ست خواستی ئه‌وان.  </VERS>
      <VERS vnumber="26">
          كاتێ بردییان، شیمۆنی كورێنییان گرت كه‌ له‌ كێڵگه‌ ده‌هاته‌وه‌، خاچه‌كه‌یان خسته‌ سه‌ری تاكو به‌دوای عیساوه‌ هه‌ڵیبگرێت.</VERS>
      <VERS vnumber="27">حه‌شاماتێكی زۆری خه‌ڵك و له‌و ژنانه‌ی شینیان ده‌كرد و بۆی ده‌گریان دوای كه‌وتن.</VERS>
      <VERS vnumber="28">عیسا ئاوڕی لێ دانه‌وه‌، فه‌رمووی: (كچانی ئۆرشه‌لیم بۆ من مه‌گریێن، بۆ خۆتان و منداڵه‌كانتان بگریێن.</VERS>
      <VERS vnumber="29">ئه‌وه‌تا ڕۆژانێك دێت، تیای‌دا ده‌ڵێن، خۆزگه‌ ده‌خوازرێ به‌ نه‌زۆك و به‌و سكانه‌ی منداڵیان نه‌بووه‌ و به‌و مه‌مكانه‌ی شیریان نه‌داوه‌.</VERS>
      <VERS vnumber="30">ئه‌وسا  {ده‌ستپێده‌كه‌ن به‌ شاخه‌كان بڵێن، "به‌سه‌رمان‌دا بڕوخێن،"به‌ گرده‌كانیش، "دامانپۆشن."} </VERS>
      <VERS vnumber="31">
          چونكه‌ ئه‌گه‌ر ئه‌م شتانه‌ به‌ داری سه‌وز بكه‌ن، ئه‌ی كه‌ وشك بێت، چی ده‌بێت؟)  </VERS>
      <VERS vnumber="32">
          دوو تاوانباری دیكه‌شیان هێنا تاكو له‌گه‌ڵ ئه‌ودا بكوژرێن.</VERS>
      <VERS vnumber="33">كاتێ گه‌یشتنه‌ ئه‌و شوێنه‌ی به‌ كاسه‌سه‌ر ناوده‌برا، له‌وێ له‌گه‌ڵ تاوانباره‌كان له‌ خاچیان دا، یه‌كێك له‌لای ڕاستی و ئه‌وی دیكه‌ له‌لای چه‌پ.</VERS>
      <VERS vnumber="34">عیساش وتی: (باوكه‌، لێیان خۆش به‌، چونكه‌ نازانن چی ده‌كه‌ن.) ئینجا به‌ تیروپشك كراسه‌كه‌یان دابه‌ش كرد.  </VERS>
      <VERS vnumber="35">
          خه‌ڵكه‌كه‌ ڕاوه‌ستابوون سه‌یریان ده‌كرد، سه‌رۆكه‌كان گاڵته‌یان پێ ده‌كرد و ده‌یان‌ووت: (خه‌ڵكی دیكه‌ی ڕزگار كرد، ئه‌گه‌ر ئه‌مه‌ مه‌سیحی خودایه‌، بژارده‌كه‌یه‌، با خۆی ڕزگار بكات!)  </VERS>
      <VERS vnumber="36">
          سه‌ربازانیش ده‌هاتنه‌ لای گاڵته‌یان پێ ده‌كرد، سركه‌یان بۆی ڕاده‌گرت،</VERS>
      <VERS vnumber="37">ده‌یان‌ووت: (ئه‌گه‌ر تۆ پاشای جوله‌كه‌یت، خۆت ڕزگار بكه‌!)  </VERS>
      <VERS vnumber="38">
          نووسراوێكیش له‌ ژوور سه‌ریه‌وه‌ هه‌بوو، (ئه‌مه‌ پاشای جوله‌كه‌یه‌.)  </VERS>
      <VERS vnumber="39">
          یه‌كێك له‌ تاوانباره‌ هه‌ڵواسراوه‌كان، كفری دژی ده‌كرد و ده‌یووت: (ئایا تۆ مه‌سیح نیت؟ ده‌ی خۆت و ئێمه‌ش ڕزگار بكه‌.)  </VERS>
      <VERS vnumber="40">
          ئه‌وی دیكه‌ وه‌ڵامی دایه‌وه‌ و سه‌رزه‌نشتی كرد: (له‌ خودا ناترسی، كه‌ تۆش هه‌مان سزات به‌سه‌ر دراوه‌؟</VERS>
      <VERS vnumber="41">سزای ئێمه‌ دادپه‌روه‌رانه‌یه‌، له‌ جیاتی كردارمانه‌ وه‌ری ده‌گرین، به‌ڵام ئه‌مه‌ هیچ هه‌ڵه‌ی نه‌كردووه‌.)  </VERS>
      <VERS vnumber="42">
          ئینجا وتی: (عیسا منت له‌یاد بێت كاتێ له‌ شانشینه‌كه‌ی خۆت دێی.)  </VERS>
      <VERS vnumber="43">
          پێی فه‌رموو: (ڕاستیت پێ ده‌ڵێم: ئه‌مڕۆ له‌گه‌ڵ من له‌ به‌هه‌شت‌دا ده‌بیت.)  </VERS>
      <VERS vnumber="44">
          نزیكی كاتژمێر دوازده‌، تاریكایی به‌سه‌ر هه‌موو زه‌وییه‌وه‌ بوو، تاكو كاتژمێر سێ،</VERS>
      <VERS vnumber="45">ڕۆژ تاریك بوو. په‌رده‌ی په‌رستگاش شه‌قبوو و بووه‌ دوو پارچه‌.</VERS>
      <VERS vnumber="46">عیسا به‌ ده‌نگێكی به‌رز هاواری كرد: (باوكه‌، ڕۆحی خۆم به‌ ده‌ستی تۆ ده‌سپێرم.) ئه‌مه‌ی فه‌رموو و ڕۆحی سپارد.  </VERS>
      <VERS vnumber="47">
          سه‌رپه‌له‌كه‌ ئه‌م شتانه‌ی بینی كه‌ ڕووی‌دا، خودای شكۆدار كرد، وتی: (به‌ ڕاستی ئه‌م پیاوه‌ بێ‌تاوان بوو.)</VERS>
      <VERS vnumber="48">هه‌موو ئه‌و خه‌ڵكه‌ی بۆ ئه‌م دیمه‌نه‌ كۆببوونه‌وه‌، كاتێ ئه‌وه‌یان بینی كه‌ ڕووی‌دا، به‌ سنگكوتانه‌وه‌ ده‌گه‌ڕانه‌وه‌.</VERS>
      <VERS vnumber="49">هه‌موو خزمانی و ئه‌و ژنانه‌ی له‌ جه‌لیله‌وه‌ دوای كه‌وتبوون، له‌ دوور ڕاوه‌ستابوون و ته‌ماشای ئه‌م شتانه‌یان ده‌كرد.  </VERS>
      <VERS vnumber="50">
          ئه‌وه‌بوو ئه‌ندامێكی ئه‌نجومه‌ن ناوی یوسف بوو، كابرایه‌كی چاك و ڕاستودروست بوو،</VERS>
      <VERS vnumber="51">له‌ ئه‌نجومه‌ن و كرداره‌كه‌یان ڕازی نه‌بوو. خه‌ڵكی ڕامه‌ بوو كه‌ شارێكی یه‌هودیایه‌، له‌ چاوه‌ڕوانی شانشینی خودا بوو.</VERS>
      <VERS vnumber="52">ئه‌م چووه‌ لای پیلاتۆس و داوای ته‌رمه‌كه‌ی عیسای كرد.</VERS>
      <VERS vnumber="53">دایگرت و به‌ كه‌تان پێچایه‌وه‌، له‌ گۆڕێكی له‌ به‌رد هه‌ڵكه‌ندراو داینا كه‌ هه‌رگیز كه‌سی تێدا دانه‌نرابوو.</VERS>
      <VERS vnumber="54">ئه‌و ڕۆژه‌ خۆ ئاماده‌كردن بوو و شه‌ممه‌ش به‌ده‌رده‌كه‌وت.  </VERS>
      <VERS vnumber="55">
          ئه‌و ژنانه‌ی له‌ جه‌لیله‌وه‌ له‌گه‌ڵ عیسا هاتبوون، دوای یوسف كه‌وتن، گۆڕه‌كه‌ و ته‌رمه‌كه‌یان بینی چۆن دانرا.</VERS>
      <VERS vnumber="56">ئینجا گه‌ڕانه‌وه‌ و بۆن‌وبه‌رامیان ئاماده‌ كرد، به‌ڵام له‌ شه‌ممه‌ به‌گوێره‌ی ڕاسپارده‌كه‌ پشوویان دا.  </VERS>
    </CHAPTER>
    <CHAPTER cnumber="24">
      <VERS vnumber="1">
          به‌ڵام له‌ سه‌ره‌تای هه‌فته‌دا، به‌یانی زوو، ئه‌و بۆن‌وبه‌رامه‌ی ئاماده‌یان كردبوو هێنایان و هاتنه‌ سه‌ر گۆڕه‌كه‌.</VERS>
      <VERS vnumber="2">بینییان به‌رده‌كه‌ له‌سه‌ر گۆڕه‌كه‌ گلۆر كراوه‌ته‌وه‌.</VERS>
      <VERS vnumber="3">چوونه‌ ژووره‌وه‌، به‌ڵام ته‌رمه‌كه‌ی عیسای خوداوه‌ندیان نه‌دۆزییه‌وه‌.</VERS>
      <VERS vnumber="4">كاتێ له‌مه‌ سه‌رسام بوون، ئه‌وه‌بوو دوو پیاو به‌ جلی بریسكه‌داره‌وه‌ له‌ ته‌نیشتیان ڕاوه‌ستاون.</VERS>
      <VERS vnumber="5">ترسان و سه‌ریان داگرته‌ سه‌ر زه‌وی، پیاوه‌كان پێیان وتن: (بۆچی له‌نێو مردووان به‌دوای زیندووه‌كه‌دا ده‌گه‌ڕێن!؟</VERS>
      <VERS vnumber="6">لێره‌ نییه‌، به‌ڵكو هه‌ڵستایه‌وه‌! به‌ بیرتان بێته‌وه‌ كه‌ هێشتا له‌ جه‌لیل بوو چۆن قسه‌ی بۆ كردن،</VERS>
      <VERS vnumber="7">فه‌رمووی: "كوڕی مرۆڤ ده‌بێت بدرێته‌ ده‌ست خه‌ڵكی گوناهبار، له‌ خاچ بدرێت و له‌ ڕۆژی سێیه‌م هه‌ڵستێته‌وه‌.")</VERS>
      <VERS vnumber="8">ئینجا قسه‌كانیان هاته‌وه‌ یاد.  </VERS>
      <VERS vnumber="9">
          له‌ گۆڕه‌كه‌ هاتنه‌وه‌ و هه‌واڵی هه‌موو ئه‌م شتانه‌یان به‌ یازده‌كه‌ و هه‌موو ئه‌وانی دیكه‌ دا.</VERS>
      <VERS vnumber="10">مریه‌می مه‌جده‌لی و یۆوه‌نا و مریه‌می دایكی یاقوب و ئه‌وانی دیكه‌ی له‌گه‌ڵیان بوون، ئه‌م شتانه‌یان به‌ نێردراوان وت.</VERS>
      <VERS vnumber="11">قسه‌كه‌یان له‌لای ئه‌وان وه‌ك وڕێنه‌ بوو، باوه‌ڕیان پێ نه‌كردن.</VERS>
      <VERS vnumber="12">به‌ڵام په‌ترۆس هه‌ڵستا و به‌ره‌و گۆڕه‌كه‌ ڕایكرد، دانه‌ویه‌وه‌ بینی كفنه‌كه‌ به‌ ته‌نها دانراوه‌، ڕۆیشت و سه‌رسام بوو له‌وه‌ی ڕووی‌دابوو.  </VERS>
      <VERS vnumber="13">
          هه‌ر له‌و ڕۆژه‌دا دووان له‌وان ده‌چوونه‌ گوندێك شه‌ست تیرهاوێژ له‌ ئۆرشه‌لیم دوور بوو، ناوی ئه‌مواس بوو.</VERS>
      <VERS vnumber="14">له‌گه‌ڵ یه‌كتری باسی هه‌موو ئه‌و شتانه‌یان ده‌كرد كه‌ ڕووی‌دابوو.</VERS>
      <VERS vnumber="15">كاتێ قسه‌ و گفتوگۆیان ده‌كرد، عیسا خۆی لێیان نزیك‌بۆوه‌ و له‌گه‌ڵیان ده‌ڕۆیشت،</VERS>
      <VERS vnumber="16">به‌ڵام چاویان له‌ ناسینی به‌سترا.  </VERS>
      <VERS vnumber="17">
          پێی فه‌رموون: (ئه‌وه‌ به‌ڕێوه‌ باسی چی ده‌كه‌ن؟)  به‌ ڕوویه‌كی خه‌مناكه‌وه‌ ڕاوه‌ستان.</VERS>
      <VERS vnumber="18">یه‌كێكیان ناوی كلیۆپاس بوو وه‌ڵامی دایه‌وه‌: (ئایا ته‌نیا تۆ له‌ ئۆرشه‌لیم بیانی و ئاگات له‌و شتانه‌ نییه‌ كه‌ له‌م ڕۆژانه‌دا تیای‌دا ڕووی‌داوه‌؟)  </VERS>
      <VERS vnumber="19">
          پێی فه‌رموون: (چییه‌؟)  پێیان وت: (باسی عیسای ناسیره‌یی، كه‌ پێغه‌مبه‌رێكی توانادار بوو له‌ قسه‌ و كرداردا، له‌به‌رده‌م خودا و هه‌موو گه‌ل،</VERS>
      <VERS vnumber="20">چۆن كاهینانی باڵا و فه‌رمانڕه‌واكانمان دایانه‌ ده‌ست سزای مردن و له‌ خاچیان دا.</VERS>
      <VERS vnumber="21">به‌ڵام ئێمه‌ هیوادار بووین كه‌ ئه‌و خه‌ریكه‌ ئیسرائیل بكڕێته‌وه‌. له‌گه‌ڵ هه‌موو ئه‌مانه‌ش‌دا ئه‌مڕۆ سێیه‌م ڕۆژه‌ ئه‌مه‌ ڕووی‌داوه‌.</VERS>
      <VERS vnumber="22">كه‌چی هه‌ندێك له‌ ژنانمان سه‌رسامیان كردین، به‌یانی زوو له‌سه‌ر گۆڕه‌كه‌ بوونه‌ و</VERS>
      <VERS vnumber="23">ته‌رمه‌كه‌یان نه‌بینی‌بوو، هاتنه‌وه‌ وتیان، فریشته‌مان بینیوه‌ ده‌ڵێن ئه‌و زیندووه‌.</VERS>
      <VERS vnumber="24">هه‌ندێكی ئێمه‌ش چوونه‌ سه‌ر گۆڕه‌كه‌ و بینییان وایه‌، وه‌ك ژنه‌كان وتیان، به‌ڵام ئه‌ویان نه‌بینی‌بوو.)  </VERS>
      <VERS vnumber="25">
          ئه‌ویش پێی فه‌رموون: (ئه‌ی گێل و دڵخاوه‌كان له‌ باوه‌ڕكردن به‌ هه‌موو ئه‌وه‌ی پێغه‌مبه‌ران باسیان كردووه‌!</VERS>
      <VERS vnumber="26">نه‌ده‌بووایه‌ مه‌سیح ئه‌م شتانه‌ بچێژێت و بچێته‌ ناو شكۆمه‌ندییه‌كه‌ی خۆی؟)</VERS>
      <VERS vnumber="27">ئه‌وسا ده‌ستی پێ‌كرد له‌ موسا و له‌ هه‌موو پێغه‌مبه‌رانه‌وه‌ ئه‌و شتانه‌ی ده‌رباره‌ی خۆی بوو له‌ هه‌موو نووسراوه‌كان‌دا بۆیان ڕوون بكاته‌وه‌.  </VERS>
      <VERS vnumber="28">
          كاتێ نزیكی ئه‌و گونده‌ بوون كه‌ بۆی ده‌چوون، عیسا وای پیشان دا كه‌ بۆ شوێنێكی دوورتر ده‌چێت.</VERS>
      <VERS vnumber="29">ئه‌وانیش زۆر لێی پاڕانه‌وه‌، وتیان: (له‌لامان بمێنه‌وه‌، چونكه‌ وا ئێواره‌یه‌ و ڕۆژیش له‌ ئاوابوونه‌.) جا چووه‌ ژووره‌وه‌ تاكو له‌گه‌ڵیان بمێنێته‌وه‌.  </VERS>
      <VERS vnumber="30">
          كاتێ له‌گه‌ڵیان دانیشتبوو، نانێكی هه‌ڵگرت، سوپاسی خودای كرد و له‌تی‌كرد، پێی‌دان.</VERS>
      <VERS vnumber="31">ئینجا چاویان كرایه‌وه‌ و ناسیانه‌وه‌، ئیتر له‌به‌رچاویان نه‌ما.</VERS>
      <VERS vnumber="32">به‌ یه‌كتریان وت: (ئه‌رێ كاتێ له‌ ڕێگا قسه‌ی بۆ ده‌كردین و نووسراوه‌كانی بۆمان ڕوون ده‌كرده‌وه‌، دڵمان له‌ ناومان‌دا گڕی نه‌گرتبوو؟)  </VERS>
      <VERS vnumber="33">
          ئینجا یه‌كسه‌ر هه‌ڵستان و هاتنه‌وه‌ ئۆرشه‌لیم، بینییان یازده‌كه‌ و ئه‌وانه‌ی له‌گه‌ڵیان‌دان كۆبوونه‌ته‌وه‌ و</VERS>
      <VERS vnumber="34">ده‌ڵێن: (به‌ ڕاستی خوداوه‌ند هه‌ڵستاوه‌ته‌وه‌ و بۆ شیمۆن ده‌ركه‌وتووه‌.)</VERS>
      <VERS vnumber="35">ئه‌مانیش باسی ئه‌و شتانه‌ی ڕێگایان كرد، چۆن له‌ نان‌له‌تكردنه‌كه‌دا خۆی پێیان ناساندبوو.  </VERS>
      <VERS vnumber="36">
          كه‌ باسی ئه‌مه‌یان ده‌كرد، خۆی له‌ناوه‌ڕاستیان ڕاوه‌ستا و پێی فه‌رموون: (سڵاوتان لێ بێت.)  </VERS>
      <VERS vnumber="37">
          سام دایگرتن و ترسان، وایان ده‌زانی ڕۆحێك ده‌بینن.</VERS>
      <VERS vnumber="38">پێی فه‌رموون: (بۆچی شێواون؟ بۆچی گومان ده‌كه‌وێته‌ دڵتان؟</VERS>
      <VERS vnumber="39">سه‌یری ده‌ست و پێم بكه‌ن، ئه‌وه‌ خۆمم. ده‌ستم لێ بده‌ن و ببینن، چونكه‌ ڕۆح گۆشت و ئێسقانی نییه‌ وه‌ك ده‌بینن كه‌ هه‌مه‌.)  </VERS>
      <VERS vnumber="40">
          كه‌ ئه‌مه‌ی فه‌رموو، ده‌ست و پێی پیشاندان.</VERS>
      <VERS vnumber="41">له‌ خۆشی و سه‌رسوڕمان‌دا هێشتا باوه‌ڕیان نه‌ده‌كرد، پێی فه‌رموون: (لێره‌ خواردنتان هه‌یه‌؟)</VERS>
      <VERS vnumber="42">ئه‌وانیش پارچه‌یه‌ك ماسی برژاویان دایێ.</VERS>
      <VERS vnumber="43">وه‌ریگرت و له‌به‌رچاویان خواردی.  </VERS>
      <VERS vnumber="44">
          ئینجا پێی فه‌رموون: (ئه‌م قسانه‌م بۆ كردن كاتێ له‌گه‌ڵتان بووم: پێویسته‌ هه‌موو ئه‌وانه‌ی له‌ ته‌وراتی موسا و پێغه‌مبه‌ران و زه‌بووردا ده‌رباره‌ی من نووسراون بێته‌ دی.)  </VERS>
      <VERS vnumber="45">
          ئینجا مێشكی كردنه‌وه‌، تاكو نووسراوه‌كان تێ‌بگه‌ن.</VERS>
      <VERS vnumber="46">پێی فه‌رموون: (ئاوا نووسراوه‌، كه‌ مه‌سیح ئازار ده‌چێژێت و له‌ ڕۆژی سێیه‌م له‌نێو مردووان هه‌ڵده‌ستێته‌وه‌،</VERS>
      <VERS vnumber="47">به‌ ناوی ئه‌ویش تۆبه‌كردن بۆ لێخۆشبوونی گوناه‌ بۆ هه‌موو گه‌لان جاڕبدرێت، ده‌ستپێك له‌ ئۆرشه‌لیمه‌وه‌.</VERS>
      <VERS vnumber="48">ئێوه‌ شایه‌تی ئه‌م شتانه‌ن.</VERS>
      <VERS vnumber="49">ئه‌وه‌تا من بۆتانی ده‌نێرم، به‌ڵێنه‌كه‌ی باوكم. به‌ڵام له‌ شار بمێننه‌وه‌، تاكو له‌ به‌رزاییه‌وه‌ هێزتان له‌به‌ر ده‌كرێت.)  </VERS>
      <VERS vnumber="50">
          ئینجا ئه‌وانی بۆ بێت‌عه‌نیا برده‌ ده‌ره‌وه‌، ده‌ستی به‌رز كرده‌وه‌ و به‌ره‌كه‌تداری كردن.</VERS>
      <VERS vnumber="51">كاتێ به‌ره‌كه‌تداری ده‌كردن، لێیان جیابۆوه‌ و به‌رزكرایه‌وه‌ ئاسمان.</VERS>
      <VERS vnumber="52">ئه‌وانیش كڕنۆشیان بۆ برد و به‌ شادییه‌كی گه‌وره‌وه‌ گه‌ڕانه‌وه‌ ئۆرشه‌لیم.</VERS>
      <VERS vnumber="53">به‌رده‌وام له‌ په‌رستگا بوون و ستایشی خودایان ده‌كرد.  </VERS>
    </CHAPTER>
  </BIBLEBOOK>
  <BIBLEBOOK bnumber="43" bname="John" bsname="Joh">
    <CHAPTER cnumber="1">
      <VERS vnumber="1">
          له‌ سه‌ره‌تادا، وشه‌كه‌ بوو، وشه‌كه‌ له‌لای خودا بوو، وشه‌كه‌ش خودا بوو.</VERS>
      <VERS vnumber="2">ئه‌و‌ له‌ سه‌ره‌تاوه‌ له‌لای خودا بوو.</VERS>
      <VERS vnumber="3">هه‌موو شتێك به‌و به‌دیهاتووه‌، بێ ئه‌و هیچ شتێك به‌دی نه‌هاتووه‌ له‌وانه‌ی كه‌ به‌دیهاتوون.</VERS>
      <VERS vnumber="4">ژیان له‌ ئه‌ودا بوو، ژیانه‌كه‌ش ڕووناكی مرۆڤ بوو،</VERS>
      <VERS vnumber="5">ڕووناكیه‌كه‌ش له‌ تاریكی‌دا ده‌دره‌وشێته‌وه‌ و تاریكییه‌كه‌ تێی‌نه‌گه‌یشت.  </VERS>
      <VERS vnumber="6">
          مرۆڤێك هات كه‌ خودا ناردبووی، ناوی یه‌حیا بوو.</VERS>
      <VERS vnumber="7">ئه‌و بۆ شایه‌تی هات، تاكو شایه‌تی بۆ ڕووناكییه‌كه‌ بدات، تاكو هه‌موو به‌هۆی ئه‌وه‌وه‌ باوه‌ڕ بهێنن.</VERS>
      <VERS vnumber="8">ئه‌و ڕووناكییه‌كه‌ نه‌بوو، به‌ڵكو هات تاكو شایه‌تی بۆ ڕووناكییه‌كه‌ بدات.</VERS>
      <VERS vnumber="9">ئه‌و ڕووناكییه‌ ڕاسته‌قینه‌یه‌ی كه‌ هه‌موو مرۆڤێك ڕووناك ده‌كاته‌وه‌، ده‌هاته‌ جیهان.  </VERS>
      <VERS vnumber="10">
          ئه‌و له‌ جیهان‌دا بوو، جیهانیش به‌و به‌دیهات، كه‌چی جیهان نه‌یناسی.</VERS>
      <VERS vnumber="11">بۆ لای ئه‌وانه‌ی خۆی هات، ئه‌وانه‌ی خۆی پێشوازییان لێی نه‌كرد.</VERS>
      <VERS vnumber="12">به‌ڵام هه‌موو ئه‌وانه‌ی پێشوازییان لێی كرد، ئه‌وانه‌ی باوه‌ڕیان به‌ ناوی هێنا، مافی پێ‌دان ببنه‌ منداڵی خودا،</VERS>
      <VERS vnumber="13">ئه‌وانه‌ی نه‌ به‌ سروشت له‌دایك بوون، نه‌ به‌ ویستی جه‌سته‌، نه‌ به‌ ویستی پیاویش، به‌ڵكو له‌ خوداوه‌ له‌دایك بوون.  </VERS>
      <VERS vnumber="14">
          وشه‌كه‌ش بووه‌ جه‌سته‌ و له‌ ناومان‌دا نیشته‌جێ بوو. شكۆی ئه‌ومان بینی، وه‌ك شكۆی تاقانه‌یه‌ك له‌ باوكه‌كه‌وه‌، پڕ له‌ نیعمه‌ت و ڕاستی.  </VERS>
      <VERS vnumber="15">
          یه‌حیا شایه‌تی بۆ دا، هاواری كرد: (ئه‌مه‌ ئه‌وه‌یه‌ كه‌ وتم: ئه‌وه‌ی دوای من دێت پێشم كه‌وت، چونكه‌ له‌پێش من بووه‌.)</VERS>
      <VERS vnumber="16">له‌به‌ر ئه‌وه‌ی هه‌موومان له‌ پڕی ئه‌و نیعمه‌ت له‌سه‌ر نیعمه‌تمان وه‌رگرت.</VERS>
      <VERS vnumber="17">چونكه‌ ته‌ورات به‌هۆی موساوه‌ درا، به‌ڵام نیعمه‌ت و ڕاستی به‌هۆی عیسای مه‌سیحه‌وه‌ هات.</VERS>
      <VERS vnumber="18">هه‌رگیز كه‌س خودای نه‌بینیوه‌، به‌ڵام تاقانه‌ی خودا، ئه‌وه‌ی له‌ باوه‌شی باوكه‌كه دایه‌، ئه‌و ده‌ریخست.  </VERS>
      <VERS vnumber="19">
          ئه‌مه‌ش شایه‌تییه‌كه‌ی یه‌حیایه‌، كاتێ جوله‌كه‌ی ئۆرشه‌لیم كاهین و لێڤییان نارده‌ لای پرسیاری لێ بكه‌ن: (تۆ كێیت؟)</VERS>
      <VERS vnumber="20">ئه‌و دانی پیانا و نكۆڵی نه‌كرد، به‌ڵكو وتی: (من مه‌سیحه‌كه‌ نیم.)  </VERS>
      <VERS vnumber="21">
          ئینجا لێیان پرسی: (ئه‌ی كێیت؟ ئه‌لیاسی؟) وتی: (نا، ئه‌و نیم.) (ئه‌ی تۆ پێغه‌مبه‌ره‌كه‌ی؟) وتی: (نه‌خێر.)  </VERS>
      <VERS vnumber="22">
          ئینجا پێیان وت: (باشه‌ تۆ كێیت؟ تاكو وه‌ڵامێك بده‌ینه‌وه‌ ئه‌وانه‌ی كه‌ ئێمه‌یان ناردووه‌، ده‌رباره‌ی خۆت چی ده‌ڵێی؟)  </VERS>
      <VERS vnumber="23">
          وتی: </VERS>
      <VERS vnumber="24">
          نێردراوانیش له‌ فه‌ریسییه‌كان بوون،</VERS>
      <VERS vnumber="25">پرسیاریان لێ‌كرد: (ئه‌گه‌ر تۆ مه‌سیحه‌كه‌ نیت و ئه‌لیاس نیت و پێغه‌مبه‌ره‌كه‌ش نیت، ئیتر بۆچی خه‌ڵكی له‌ئاوهه‌ڵده‌كێشیت؟)  </VERS>
      <VERS vnumber="26">
          یه‌حیاش وه‌ڵامی دانه‌وه‌: (من له‌ ئاو هه‌ڵده‌كێشم، به‌ڵام یه‌كێك له‌نێوانتان ڕاوه‌ستاوه‌ كه‌ نایناسن،</VERS>
      <VERS vnumber="27">ئه‌و دوای من دێت، من شایسته‌ نیم ئاوه‌زێنه‌ی سۆله‌كانی بكه‌مه‌وه‌.)  </VERS>
      <VERS vnumber="28">
          ئه‌مانه‌ له‌ بێت‌عه‌نیا ڕووی‌دا، له‌وبه‌ری ئوردونه‌وه‌، له‌و شوێنه‌ی یه‌حیا خه‌ڵكی له‌ ئاو هه‌ڵده‌كێشا.  </VERS>
      <VERS vnumber="29">
          بۆ به‌یانی یه‌حیا بینی عیسا دێته‌ لای، وتی: (ئه‌وه‌تا به‌رخی خودا، ئه‌وه‌ی گوناهی جیهان لاده‌بات!</VERS>
      <VERS vnumber="30">ئه‌مه‌ ئه‌وه‌یه‌ كه‌ باسم كرد، پیاوێك دوای من دێت پێشم كه‌وت، چونكه‌ پێش من بووه‌.</VERS>
      <VERS vnumber="31">منیش نه‌مده‌ناسی، به‌ڵام تاكو ئه‌و بۆ ئیسرائیل ده‌ربكه‌وێت، بۆیه‌ هاتووم خه‌ڵكی له‌ ئاو هه‌ڵده‌كێشم.)  </VERS>
      <VERS vnumber="32">
          یه‌حیا شایه‌تی دا: (بینیم ڕۆحی پیرۆز وه‌ك كۆترێك له‌ ئاسمانه‌وه‌ ده‌هاته‌ خواره‌وه‌ و له‌سه‌ری نیشته‌وه‌.</VERS>
      <VERS vnumber="33">من نه‌مده‌ناسی، به‌ڵام ئه‌وه‌ی منی ناردووه‌ خه‌ڵك له‌ئاوهه‌ڵكێشم، پێی‌ووتم: "ئه‌وه‌ی ده‌یبینیت ڕۆحه‌كه‌ دێته‌ خواره‌وه‌ و له‌سه‌ری ده‌نیشێته‌وه‌، ئه‌و به‌ ڕۆحی پیرۆز باپتیزتان ده‌كات."</VERS>
      <VERS vnumber="34">خۆم بینیم و شایه‌تیم دا كه‌ ئه‌مه‌ كوڕی خودایه‌.)  </VERS>
      <VERS vnumber="35">
          بۆ به‌یانی دیسان یه‌حیا له‌گه‌ڵ دوو قوتابی خۆی ڕاوه‌ستا بوو،</VERS>
      <VERS vnumber="36">عیسای بینی ده‌ڕۆیشت، وتی: (ئه‌وه‌تا به‌رخی خودا!)  </VERS>
      <VERS vnumber="37">
          دوو قوتابییه‌كه‌ گوێیان لێی‌بوو قسه‌ی ده‌كرد، دوای عیسا كه‌وتن.</VERS>
      <VERS vnumber="38">عیسا ئاوڕی دایه‌وه‌ و بینی به‌ دوای‌دا دێن، فه‌رمووی: (چیتان ده‌وێت؟) پێیان وت: (ڕابی - واتا مامۆستا - له‌كوێ ده‌مێنیته‌وه‌؟)  </VERS>
      <VERS vnumber="39">
          پێی فه‌رموون: (وه‌رن، ته‌ماشا بكه‌ن.) بۆیه‌ ئه‌وانیش ڕۆیشتن و بینییان له‌كوێ ده‌مایه‌وه‌، ئه‌و ڕۆژه‌ش له‌گه‌ڵی مانه‌وه‌، نزیكه‌ی كاتژمێر چواربوو.  </VERS>
      <VERS vnumber="40">
          ئه‌ندراوسی برای شیمۆن په‌ترۆس، یه‌كێك بوو له‌و دووانه‌ی كه‌ گوێیان له‌ یه‌حیا بوو و دوای عیسا كه‌وتن.</VERS>
      <VERS vnumber="41">یه‌كه‌م جار شیمۆنی برای دۆزییه‌وه‌، پێی‌ووت: (مه‌سیامان دۆزییه‌وه‌) - واتا مه‌سیح.</VERS>
      <VERS vnumber="42">هێنایه‌ لای عیسا. عیساش ته‌ماشای كرد و فه‌رمووی: (تۆ شیمۆنی كوڕی یۆنای، به‌ڵام بانگ ده‌كرێیت كێفاس.) - واتا په‌ترۆس.  </VERS>
      <VERS vnumber="43">
          بۆ به‌یانی عیسا ویستی بچێته‌ جه‌لیل، فیلیپۆسی دۆزییه‌وه‌، پێی فه‌رموو: (دوام بكه‌وه‌.)  </VERS>
      <VERS vnumber="44">
          فیلیپۆس خه‌ڵكی بێت‌سه‌یدا بوو، شاره‌كه‌ی ئه‌ندراوس و په‌ترۆس.</VERS>
      <VERS vnumber="45">فیلیپۆسیش نه‌سه‌نئیلی دۆزییه‌وه‌، پێی‌ووت: (ئه‌وه‌ی كه‌ موسا له‌ ته‌ورات و پێغه‌مبه‌رانیش له‌ سیپاره‌كانیان له‌سه‌ریان نووسیوه‌ دۆزیمانه‌وه‌، عیسای كوڕی یوسفی خه‌ڵكی ناسیره‌یه‌.)  </VERS>
      <VERS vnumber="46">
          نه‌سه‌نئیل پێی‌ووت: (ئایا له‌ ناسیره‌ شتی چاك هه‌ڵده‌كه‌وێ؟) فیلیپۆس پێی‌ووت: (وه‌ره‌ و ببینه‌.)  </VERS>
      <VERS vnumber="47">
          عیسا نه‌سه‌نئیلی بینی بۆ لای دێت، ده‌رباره‌ی فه‌رمووی: (ئه‌وه‌تا ئیسرائیلی به‌ ڕاستی، فێڵی تێدا نییه‌!)  </VERS>
      <VERS vnumber="48">
          نه‌سه‌نئیل پێی‌ووت: (چۆن ده‌مناسیت؟) </VERS>
      <VERS vnumber="49">
          نه‌سه‌نئیل وه‌ڵامی دایه‌وه‌: (ڕابی، تۆ كوڕی خودایت! پاشای ئیسرائیلیت!)  </VERS>
      <VERS vnumber="50">
          عیسا وه‌ڵامی دایه‌وه‌: (باوه‌ڕت هێنا، چونكه‌ پێم وتیت له‌ ژێر دارهه‌نجیره‌كه‌ تۆم بینی؟ شتی گه‌وره‌تر ده‌بینیت!)</VERS>
      <VERS vnumber="51">ئینجا پێی فه‌رموو: (ڕاستی ڕاستیتان پێ ده‌ڵێم، ده‌بینن ئاسمان كراوه‌ته‌وه‌ و فریشته‌ی خوداش له‌سه‌ر كوڕی مرۆڤ سه‌رده‌كه‌ون و داده‌به‌زن.)  </VERS>
    </CHAPTER>
    <CHAPTER cnumber="2">
      <VERS vnumber="1">
          له‌ ڕۆژی سێیه‌م له‌ قانای جه‌لیل شاییه‌ك هه‌بوو، دایكی عیساش له‌وێ بوو.</VERS>
      <VERS vnumber="2">عیسا و قوتابییه‌كانیشی بۆ شاییه‌كه‌ بانگ‌كرابوون.</VERS>
      <VERS vnumber="3">كاتێ شه‌راب ته‌واو ده‌بوو، دایكی به‌ عیسای وت: (شه‌رابیان نییه‌!)  </VERS>
      <VERS vnumber="4">
          عیساش پێی فه‌رموو: (ژنه‌كه‌، چیت له‌ من ده‌وێ‌؟ هێشتا كاتی من نه‌هاتووه‌!)  </VERS>
      <VERS vnumber="5">
          ئینجا دایكی به‌ خزمه‌تكارانی وت: (هه‌رچییه‌كتان پێ ده‌ڵێ، بیكه‌ن.)  </VERS>
      <VERS vnumber="6">
          شه‌ش كوپه‌ی به‌ردین به‌گوێره‌ی پاككردنه‌وه‌ی جوله‌كه‌ له‌وێ دانرابوون، هه‌ریه‌كه‌ی هه‌شتا تا سه‌د و بیست لیتریان ده‌گرت.  </VERS>
      <VERS vnumber="7">
          جا عیسا پێی فه‌رموون: (كوپه‌كان پڕ بكه‌ن له‌ ئاو.) ئه‌وانیش كوپه‌كانیان تا سه‌ر پڕكرد.  </VERS>
      <VERS vnumber="8">
          ئینجا پێی فه‌رموون: (ئێستا لێی ده‌ربهێنن و بۆ گه‌وره‌ی شاییه‌كه‌ی ببه‌ن!)  ئه‌وانیش بردییان.</VERS>
      <VERS vnumber="9">كاتێ گه‌وره‌ی شاییه‌كه‌ تامی ئه‌و ئاوه‌ی كرد كه‌ ببووه‌ شه‌راب، سه‌رچاوه‌كه‌ی نه‌ده‌زانی، به‌ڵام خزمه‌تكاران ده‌یانزانی، ئه‌وانه‌ی ئاوه‌كه‌یان ده‌رهێنابوو، ئه‌وسا گه‌وره‌ی شاییه‌كه‌ زاوای بانگ‌كرد و</VERS>
      <VERS vnumber="10">پێی‌ووت: (هه‌موو كه‌س یه‌كه‌م جار شه‌رابه‌ چاكه‌كه‌ داده‌نێن، كاتێ مه‌ست بوون، ئینجا خراپه‌كه‌. به‌ڵام تۆ تا ئێستا شه‌رابه‌ چاكه‌كه‌ت هێشتۆته‌وه‌!)  </VERS>
      <VERS vnumber="11">
          ئه‌مه‌ سه‌ره‌تای نیشانه‌كانه‌ كه‌ عیسا له‌ قانای جه‌لیل كردی و شكۆی خۆی ده‌رخست، قوتابییه‌كانیشی باوه‌ڕیان پێی هێنا.  </VERS>
      <VERS vnumber="12">
          دواتر له‌گه‌ڵ دایكی و برایانی و قوتابییه‌كانی به‌ره‌و كه‌فه‌رناحوم دابه‌زین، چه‌ند ڕۆژێك له‌وێ مانه‌وه‌.  </VERS>
      <VERS vnumber="13">
          كه‌ جه‌ژنی په‌سخه‌ی جوله‌كه‌ نزیك‌بۆوه‌، عیسا چووه‌ ئۆرشه‌لیم.</VERS>
      <VERS vnumber="14">له‌ په‌رستگا فرۆشیارانی گا و مه‌ڕ و كۆتری بینی، پاره‌گۆڕه‌وانیش دانیشتبوون.</VERS>
      <VERS vnumber="15">قامچییه‌كی له‌ گوریس دروستكرد و هه‌مووانی له‌ په‌رستگا ده‌ركرد، مه‌ڕ و گا پێكه‌وه‌. پاره‌ی پاره‌گۆڕه‌وانی په‌رش‌وبڵاو كرده‌وه‌‌‌‌ و مێزه‌كانی وه‌رگێڕا،</VERS>
      <VERS vnumber="16">ئینجا به‌ كۆترفرۆشانی فه‌رموو: (ئه‌م شتانه‌ لێره‌ هه‌ڵگرن! ماڵی باوكم مه‌كه‌نه‌ بازاڕ!)  </VERS>
      <VERS vnumber="17">
          جا قوتابییه‌كانی بیریان‌كه‌وته‌وه‌ كه‌ نووسراوه‌: {دڵگه‌رمی بۆ ماڵه‌كه‌ت ده‌مسوتێنێت}.  </VERS>
      <VERS vnumber="18">
          جوله‌كه‌كان وه‌ڵامیان دایه‌وه‌: (چ نیشانه‌یه‌كمان پیشان ده‌ده‌یت تاكو ئه‌م شتانه‌ بكه‌یت!)  </VERS>
      <VERS vnumber="19">
          عیساش وه‌ڵامی دانه‌وه‌: (ئه‌م په‌رستگایه‌ بڕوخێنن، به‌ سێ ڕۆژ هه‌ڵیده‌ستێنمه‌وه‌.)  </VERS>
      <VERS vnumber="20">
          ئینجا جوله‌كه‌كان وتیان: (ئه‌م په‌رستگایه‌ به‌ چل و شه‌ش ساڵ بنیادنراوه‌، تۆ به‌ سێ ڕۆژ هه‌ڵیده‌ستێنیته‌وه‌؟)</VERS>
      <VERS vnumber="21">به‌ڵام ئه‌و باسی په‌رستگای له‌شی خۆی ده‌كرد.</VERS>
      <VERS vnumber="22">بۆیه‌ كاتێ له‌ناو مردووان هه‌ڵستایه‌وه‌، قوتابییه‌كانی بیریان‌كه‌وته‌وه‌ كه‌ ئه‌مه‌ی وتبوو، ئینجا باوه‌ڕیان‌هێنا به‌ نووسراوه‌كه‌ و به‌و قسه‌یه‌ی عیسا فه‌رمووی.  </VERS>
      <VERS vnumber="23">
          كه‌ له‌ جه‌ژنی په‌سخه‌ له‌ ئۆرشه‌لیم بوو، زۆر كه‌س باوه‌ڕیان به‌ ناوی هێنا، چونكه‌ نیشانه‌كانیان ده‌بینی كه‌ ده‌یكرد.</VERS>
      <VERS vnumber="24">به‌ڵام عیسا له‌لای خۆیه‌وه‌ متمانه‌ی پێ نه‌كردن، چونكه‌ هه‌مووی ده‌ناسی.</VERS>
      <VERS vnumber="25">له‌به‌ر ئه‌وه‌ پێویستی به‌ كه‌س نه‌بوو ده‌رباره‌ی مرۆڤ شایه‌تی بۆ بدات، چونكه‌ ده‌یزانی مرۆڤ چی تێدایه‌.  </VERS>
    </CHAPTER>
    <CHAPTER cnumber="3">
      <VERS vnumber="1">
          پیاوێك له‌ فه‌ریسییه‌كان هه‌بوو به‌ ناوی نیقۆدیمۆس، یه‌كێك بوو له‌ ڕا‌به‌رانی جوله‌كه‌.</VERS>
      <VERS vnumber="2">به‌ شه‌و هاته‌ لای عیسا و پێی‌ووت: (ڕابی، ده‌زانین تۆ مامۆستایه‌كی له‌لای خوداوه‌ هاتوویت، چونكه‌ كه‌س ناتوانێت ئه‌و نیشانانه‌ بكات كه‌ تۆ ده‌یكه‌یت، ئه‌گه‌ر خودای له‌گه‌ڵ نه‌بێت.)  </VERS>
      <VERS vnumber="3">
          عیساش وه‌ڵامی دایه‌وه‌: (ڕاستی ڕاستیت پێ ده‌ڵێم، ئه‌گه‌ر یه‌كێك له‌دایك نه‌بێته‌وه‌، ناتوانێت شانشینی خودا ببینێت.)  </VERS>
      <VERS vnumber="4">
          نیقۆدیمۆس پێی‌ووت: (مرۆڤ كه‌ پیر بێت چۆن ده‌توانێت له‌دایك بێت؟ خۆ دیسان ناتوانێت بچێته‌وه‌ سكی دایكی و له‌دایك بێته‌وه‌؟)  </VERS>
      <VERS vnumber="5">
          عیسا وه‌ڵامی دایه‌وه‌: (ڕاستی ڕاستیت پێ ده‌ڵێم، ئه‌گه‌ر یه‌كێك له‌ ئاو و له‌ ڕۆحی پیرۆز له‌دایك نه‌بێت، ناتوانێت بچێته‌ ناو شانشینی خودا.</VERS>
      <VERS vnumber="6">ئه‌وه‌ی له‌ جه‌سته‌ له‌دایك بووه‌ جه‌سته‌یه‌، ئه‌وه‌ش له‌ ڕۆحه‌كه‌ له‌دایك بووه‌ ڕۆحه‌.</VERS>
      <VERS vnumber="7">سه‌رسام مه‌به‌ كه‌ پێم وتی: "ده‌بێ له‌دایك ببنه‌وه‌."</VERS>
      <VERS vnumber="8">با بۆ كوێی بووێت هه‌ڵده‌كات و گوێت له‌ ده‌نگه‌كه‌ی ده‌بێت، به‌ڵام نازانیت له‌كوێوه‌ دێت و بۆ كوێ ده‌چێت. هه‌ر كه‌سێكیش له‌ ڕۆحه‌كه‌ له‌دایك بووه‌ ئاوایه‌.)  </VERS>
      <VERS vnumber="9">
          نیقۆدیمۆس وتی: (چۆن ده‌كرێ ئه‌مانه‌ ڕووبده‌ن؟)  </VERS>
      <VERS vnumber="10">
          عیسا وه‌ڵامی دایه‌وه‌: (تۆ مامۆستایه‌كی ئیسرائیلی و ئه‌مانه‌ش نازانیت؟</VERS>
      <VERS vnumber="11">ڕاستی ڕاستیت پێ ده‌ڵێم: ئه‌وه‌ی ده‌یزانین ده‌یڵێین و ئه‌وه‌ی ده‌یبینین شایه‌تی بۆ ده‌ده‌ین، ئێوه‌ش شایه‌تیمان په‌سه‌ند ناكه‌ن.</VERS>
      <VERS vnumber="12">باسی شته‌ زه‌مینییه‌كانم بۆتان كرد و باوه‌ڕ ناكه‌ن، ئیتر چۆن باوه‌ڕ ده‌كه‌ن ئه‌گه‌ر باسی شته‌ ئاسمانییه‌كانتان بۆ بكه‌م؟</VERS>
      <VERS vnumber="13">كه‌س سه‌رنه‌كه‌وتووه‌ بۆ ئاسمان جگه‌ له‌وه‌ی له‌ ئاسمان هاتۆته‌ خواره‌وه‌، كوڕی مرۆڤ.</VERS>
      <VERS vnumber="14">وه‌ك موسا له‌ چۆڵه‌وانی ماره‌كه‌ی به‌رزكرده‌وه‌، ئاواش ده‌بێ كوڕی مرۆڤ به‌رز بكرێته‌وه‌،</VERS>
      <VERS vnumber="15">تاكو هه‌ر كه‌سێك باوه‌ڕی پێ بهێنێت ژیانی تاهه‌تایی هه‌بێت.  </VERS>
      <VERS vnumber="16">
          چونكه‌ خودا به‌م جۆره‌ جیهانی خۆش‌ویست، ته‌نانه‌ت كوڕه‌ تاقانه‌كه‌ی به‌خت‌كرد، تاكو هه‌ر كه‌سێك باوه‌ڕی پێ بهێنێت له‌ناو نه‌چێت، به‌ڵكو ژیانی تاهه‌تایی هه‌بێت.</VERS>
      <VERS vnumber="17">چونكه‌ خودا كوڕه‌كه‌ی نه‌نارده‌ جیهان تاكو جیهان حوكم بدات، به‌ڵكو تاكو جیهان به‌وه‌وه‌ ڕزگاری ببێت.</VERS>
      <VERS vnumber="18">ئه‌وه‌ی باوه‌ڕی پێ بهێنێت حوكم نادرێت، به‌ڵام ئه‌وه‌ی باوه‌ڕ ناهێنێ ئه‌وا حوكم دراوه‌، چونكه‌ باوه‌ڕی به‌ ناوی كوڕه‌ تاقانه‌كه‌ی خودا نه‌هێناوه‌.</VERS>
      <VERS vnumber="19">ئه‌مه‌ش حوكمه‌كه‌یه‌: ڕووناكییه‌كه‌ هاته‌ جیهان و خه‌ڵك له‌ جیاتی ڕووناكییه‌كه‌ تاریكییه‌كه‌یان خۆش‌ویست، چونكه‌ كرده‌وه‌یان خراپ بوو.</VERS>
      <VERS vnumber="20">له‌به‌ر ئه‌وه‌ی هه‌ر كه‌سێك خراپه‌ بكات ڕقی له‌ ڕووناكییه‌كه‌یه‌ و نایه‌ته‌ لای ڕووناكییه‌كه‌، نه‌وه‌ك كرده‌وه‌كانی ئاشكرا بێت.</VERS>
      <VERS vnumber="21">به‌ڵام ئه‌وه‌ی به‌گوێره‌ی ڕاستی ده‌ڕوات، دێته‌ لای ڕووناكییه‌كه‌، تاكو ده‌ربكه‌وێت كه‌ كرده‌وه‌كانی له‌ خوداوه‌ كراون.)  </VERS>
      <VERS vnumber="22">
          دوای ئه‌مانه‌ عیسا و قوتابییه‌كانی هاتنه‌ خاكی یه‌هودیا، له‌وێ له‌گه‌ڵیان مایه‌وه‌ و خه‌ڵكی له‌ئاوهه‌ڵكێشا.</VERS>
      <VERS vnumber="23">یه‌حیاش له‌ ئه‌ینونی نزیك سالیم خه‌ڵكی له‌ ئاو هه‌ڵده‌كێشا، چونكه‌ له‌وێ ئاو زۆر بوو، ئیتر ده‌هاتن و له‌ ئاو هه‌ڵده‌كێشران.</VERS>
      <VERS vnumber="24">چونكه‌ هێشتا یه‌حیا فڕێ‌نه‌درابووه‌ زیندانه‌وه‌.</VERS>
      <VERS vnumber="25">له‌وێ ده‌رباره‌ی پاككردنه‌وه‌ گفتوگۆیه‌ك كه‌وته‌ نێوان قوتابییه‌كانی یه‌حیا و جوله‌كه‌یه‌ك.</VERS>
      <VERS vnumber="26">هاتنه‌ لای یه‌حیا و پێیان وت: (ڕابی، ئه‌وه‌ی له‌وبه‌ری ئوردون له‌گه‌ڵ تۆ بوو، ئه‌وه‌ی شایه‌تیت بۆی دا، ئه‌وه‌تا خه‌ڵك له‌ ئاو هه‌ڵده‌كێشێ و هه‌موو خه‌ڵك دێنه‌ لای.)  </VERS>
      <VERS vnumber="27">
          یه‌حیا وه‌ڵامی دایه‌وه‌: (كه‌س ناتوانێت شتێك وه‌ربگرێت ئه‌گه‌ر له‌ ئاسمانه‌وه‌ پێی نه‌درابێت.</VERS>
      <VERS vnumber="28">ئێوه‌ خۆتان شایه‌تیم بۆ ده‌ده‌ن كه‌ وتم: "من مه‌سیح نیم، به‌ڵام پێش ئه‌و نێردراوم."</VERS>
      <VERS vnumber="29">بووك بۆ زاوایه‌، به‌ڵام هاوڕێی زاوا كه‌ ڕاوه‌ستاوه‌ و گوێی لێ ده‌گرێت له‌به‌ر ده‌نگی زاوا زۆر دڵخۆش ده‌بێت. بۆیه‌ ئه‌م خۆشییه‌م هاته‌ دی.</VERS>
      <VERS vnumber="30">پێویسته‌ ئه‌و زیاد بكات و منیش كه‌م.  </VERS>
      <VERS vnumber="31">
          ئه‌وه‌ی له‌ سه‌ره‌وه‌ دێت له‌ سه‌رووی هه‌مووانه‌. به‌ڵام ئه‌وه‌ی له‌ زه‌وییه‌ ئه‌وه‌ زه‌مینییه‌ و وه‌كو كه‌سێكی زه‌مینی ده‌دوێت. ئه‌وه‌ی له‌ ئاسمانه‌وه‌ دێت له‌ سه‌رووی هه‌مووانه‌ و</VERS>
      <VERS vnumber="32">شایه‌تی ئه‌وه‌ ده‌دات كه‌ بینیوویه‌تی و بیستوویه‌تی، كه‌سیش شایه‌تییه‌كه‌ی وه‌رناگرێت.</VERS>
      <VERS vnumber="33">ئه‌وه‌ی شایه‌تییه‌كه‌ی وه‌رده‌گرێت، مۆری ده‌كات كه‌ خودا ڕاسته‌.</VERS>
      <VERS vnumber="34">چونكه‌ ئه‌وه‌ی خودا ناردوویه‌تی به‌ وشه‌ی خودا ده‌دوێت، له‌به‌ر ئه‌وه‌ی خودا بێ سنوور ڕۆحی پیرۆز ده‌دات.</VERS>
      <VERS vnumber="35">باوكه‌كه‌ كوڕه‌كه‌ی خۆش‌ده‌وێت و هه‌موو شتێكی داوه‌ته‌ ده‌ستی.</VERS>
      <VERS vnumber="36">ئه‌وه‌ی باوه‌ڕ به‌ كوڕه‌كه‌ بهێنێت ژیانی تاهه‌تایی هه‌یه‌. به‌ڵام ئه‌وه‌ی گوێڕایه‌ڵی كوڕه‌كه‌ نییه‌ ژیان نابینێت، به‌ڵكو تووڕه‌یی خودای له‌سه‌ر ده‌مێنێت.)  </VERS>
    </CHAPTER>
    <CHAPTER cnumber="4">
      <VERS vnumber="1">
          فه‌ریسییان بیستیان كه‌وا عیسا له‌ یه‌حیا زیاتر قوتابی دروست‌ده‌كات و له‌ ئاویان هه‌ڵده‌كێشێ</VERS>
      <VERS vnumber="2">- - هه‌رچه‌نده‌ خۆی خه‌ڵكی له‌ ئاو هه‌ڵنه‌ده‌كێشا، به‌ڵكو قوتابییه‌كانی.</VERS>
      <VERS vnumber="3">بۆیه‌ كاتێ عیسا ئه‌مه‌ی زانی یه‌هودیای به‌جێ‌هێشت و گه‌ڕایه‌وه‌ جه‌لیل.  </VERS>
      <VERS vnumber="4">
          جا ده‌بووایه‌ به‌ سامیره‌دا تێپه‌ڕێت،</VERS>
      <VERS vnumber="5">گه‌یشته‌ شارێكی سامیره‌یی پێی ده‌ووترا سوخار، نزیك ئه‌و پارچه‌ زه‌وییه‌ی یاقوب دابوویه‌ یوسفی كوڕی.</VERS>
      <VERS vnumber="6">بیری یاقوبیش له‌وێ بوو. جا عیسا له‌ گه‌شته‌كه‌ ماندوو بوو، له‌لای بیره‌كه‌ دانیشت، نزیكه‌ی كاتژمێر دوازده‌ بوو.  </VERS>
      <VERS vnumber="7">
          ژنێكی سامیره‌یی هات ئاو ببات، عیسا پێی فه‌رموو: (هه‌ندێك ئاوم بده‌رێ.)</VERS>
      <VERS vnumber="8">چونكه‌ قوتابییه‌كانی چووبوونه‌ ناو شار تاكو خواردن بكڕن.  </VERS>
      <VERS vnumber="9">
          جا ژنه‌ سامیره‌ییه‌كه‌ پێی‌ووت: (تۆ جوله‌كه‌یت و منیش ژنێكی سامیره‌ییم، چۆن داوای ئاوم لێ ده‌كه‌یت؟) چونكه‌ جوله‌كه‌ تێكه‌ڵی سامیره‌ییه‌كان نابن.  </VERS>
      <VERS vnumber="10">
          عیساش وه‌ڵامی دایه‌وه‌: (ئه‌گه‌ر به‌خشینی خودات ده‌زانی و ده‌تزانی كێیه‌ ئه‌وه‌ی پێت ده‌ڵێت "ئاوم بده‌رێ"، ئه‌وسا تۆ داوات لێ ده‌كرد و ئه‌ویش ئاوی ژیانی پێ ده‌دایت.)  </VERS>
      <VERS vnumber="11">
          ژنه‌كه‌ پێی‌ووت: (به‌ڵام گه‌وره‌م، دۆلچه‌ت پێ‌نییه‌ و بیره‌كه‌ش قووڵه‌. ئیتر ئاوی ژیانت له‌كوێ بوو؟</VERS>
      <VERS vnumber="12">خۆ له‌ یاقوبی باوكمان گه‌وره‌تر نیت كه‌ بیره‌كه‌ی پێ داوین، خۆی و كوڕه‌كانی و ماڵاتیشی لێیان خوارده‌وه‌؟)  </VERS>
      <VERS vnumber="13">
          عیسا وه‌ڵامی دایه‌وه‌: (هه‌ر كه‌سێك له‌م ئاوه‌ بخواته‌وه‌ تینووی ده‌بێته‌وه‌.</VERS>
      <VERS vnumber="14">به‌ڵام ئه‌وه‌ی له‌و ئاوه‌ بخواته‌وه‌ كه‌ من ده‌یده‌مێ، هه‌رگیز تینووی نابێ، به‌ڵكو ئه‌و ئاوه‌ی ده‌یده‌مێ تیای‌دا ده‌بێته‌ كانیاوێك و هه‌ڵده‌قوڵێت ژیانی تاهه‌تایی ده‌به‌خشێ.)  </VERS>
      <VERS vnumber="15">
          ژنه‌كه‌ش پێی‌ووت: (گه‌وره‌م، ئه‌و ئاوه‌م بده‌رێ تاكو تینوو نه‌بم و نه‌یه‌مه‌وه‌ ئێره‌ بۆ ئاوكێشان.)</VERS>
      <VERS vnumber="16">پێی فه‌رموو: (بڕۆ، مێرده‌كه‌ت بانگ بكه‌ و وه‌ره‌وه‌ ئێره‌.)  </VERS>
      <VERS vnumber="17">
          ژنه‌كه‌ وه‌ڵامی دایه‌وه‌: (مێردم نییه‌.) عیساش پێی فه‌رموو: (ڕاست ده‌كه‌یت كه‌ ده‌ڵێی مێردم نییه‌.</VERS>
      <VERS vnumber="18">چونكه‌ پێنج مێردت هه‌بوو، ئێستاش ئه‌وه‌ی هه‌ته‌ مێردت نییه‌. ڕاست ده‌كه‌یت.)  </VERS>
      <VERS vnumber="19">
          ژنه‌كه‌ پێی‌ووت: (گه‌وره‌م، ده‌بینم تۆ پێغه‌مبه‌ریت.</VERS>
      <VERS vnumber="20">باوكانمان له‌سه‌ر ئه‌م شاخه‌ په‌رستنیان كردووه‌، به‌ڵام ئێوه‌ ده‌ڵێن ئۆرشه‌لیم ئه‌و شوێنه‌یه‌ كه‌ پێویسته‌ په‌رستنی لێ بكرێت.)  </VERS>
      <VERS vnumber="21">
          عیسا پێی فه‌رموو: (خانم، باوه‌ڕم پێ بكه‌، كاتێ دێت ئێوه‌ نه‌ له‌سه‌ر ئه‌م شاخه‌ و نه‌ له‌ ئۆرشه‌لیم باوكه‌كه‌ ده‌په‌رستن.</VERS>
      <VERS vnumber="22">ئه‌وه‌ی ئێوه‌ ده‌یپه‌رستن نایناسن، به‌ڵام ئه‌وه‌ی ئێمه‌ ده‌یپه‌رستین ده‌یناسین، چونكه‌ ڕزگاری له‌ جوله‌كه‌وه‌یه‌.</VERS>
      <VERS vnumber="23">به‌ڵام كاتێ دێت وا ئێستایه‌ كه‌ خواپه‌رسته‌ ڕاسته‌كان به‌ ڕۆح و ڕاستی باوكه‌كه‌ ده‌په‌رستن، چونكه‌ باوكه‌كه‌ داوای ئه‌م جۆره‌ خواپه‌رستانه‌ ده‌كات.</VERS>
      <VERS vnumber="24">خودا ڕۆحه‌ و پێویسته‌ ئه‌وانه‌ی ده‌یپه‌رستن به‌ ڕۆح و ڕاستی بیپه‌رستن.)  </VERS>
      <VERS vnumber="25">
          ژنه‌كه‌ پێی‌ووت: (ده‌زانم مه‌سیا دێت، كه‌ پێی ده‌ووترێ مه‌سیح، كه‌ ئه‌و هات هه‌موو شتێكمان پێ ڕاده‌گه‌یه‌نێت.)  </VERS>
      <VERS vnumber="26">
          عیساش پێی فه‌رموو: (من ئه‌وم، ئه‌وه‌ی قسه‌ت له‌گه‌ڵ ده‌كات.)  </VERS>
      <VERS vnumber="27">
          لێره‌دا قوتابییه‌كانی گه‌یشتن، سه‌رسام بوون كه‌ له‌گه‌ڵ ژنێك قسه‌ده‌كات. به‌ڵام كه‌س نه‌یووت: (چیت ده‌وێت؟) یان (بۆچی قسه‌ی له‌گه‌ڵ ده‌كه‌یت؟)  </VERS>
      <VERS vnumber="28">
          ئینجا ژنه‌كه‌ گۆزه‌كه‌ی به‌جێ‌هێشت، چووه‌ ناو شار و به‌ خه‌ڵكی وت:</VERS>
      <VERS vnumber="29">(وه‌رن كه‌سێك ببینن هه‌رچییه‌كم كردووه‌ پێی‌ووتم! ده‌بێ مه‌سیح نه‌بێت؟)</VERS>
      <VERS vnumber="30">ئیتر له‌ شار هاتنه‌ ده‌ره‌وه‌ و چوونه‌ لای.  </VERS>
      <VERS vnumber="31">
          له‌و كاته‌دا قوتابییه‌كان تكایان لێی ده‌كرد: (ڕابی، بخۆ!)  </VERS>
      <VERS vnumber="32">
          به‌ڵام پێی فه‌رموون: (خواردنێكم هه‌یه‌ بیخۆم، كه‌ ئێوه‌ نایزانن.)  </VERS>
      <VERS vnumber="33">
          بۆیه‌ قوتابییه‌كان به‌ یه‌كتریان ده‌ووت: (كه‌س هیچی بۆ هێناوه‌ بیخوات؟)  </VERS>
      <VERS vnumber="34">
          عیساش پێی فه‌رموون: (خواردنی من ئه‌وه‌یه‌ به‌ خواستی ئه‌وه‌ بكه‌م كه‌ ناردوومی و كاره‌كه‌ی ته‌واو بكه‌م.</VERS>
      <VERS vnumber="35">ئه‌ی ناڵێن: "پاش چوار مانگ دروێنه‌ دێت"؟ ئه‌وه‌تا پێتان ده‌ڵێم: چاوتان هه‌ڵبڕن و سه‌یری كێڵگه‌كان بكه‌ن وا زه‌رد هه‌ڵگه‌ڕاون بۆ دروێنه‌.</VERS>
      <VERS vnumber="36">سه‌پانیش كرێ وه‌رده‌گرێ و بۆ ژیانی تاهه‌تایی به‌رهه‌م كۆده‌كاته‌وه‌، تاكو تۆوده‌ر و سه‌پان پێكه‌وه‌ دڵشاد بن.</VERS>
      <VERS vnumber="37">چونكه‌ ئه‌و په‌نده‌ ڕاسته‌ كه‌ ده‌ڵێت: "یه‌كێك تۆو ده‌كات و یه‌كێكی دیكه‌ دروێنه‌ ده‌كات."</VERS>
      <VERS vnumber="38">ئێوه‌م بۆ دروێنه‌یه‌ك ناردووه‌ كه‌ پێوه‌ی ماندوو نه‌بوون. كه‌سانی دیكه‌ ماندوو بوون و ئێوه‌ هاتنه‌ سه‌ر ماندووبوونیان.)  </VERS>
      <VERS vnumber="39">
          زۆر له‌ سامیره‌ییه‌كانی ئه‌و شاره‌ باوه‌ڕیان به‌ عیسا هێنا، له‌به‌ر قسه‌ی ئه‌و ژنه‌ی كه‌ شایه‌تی ده‌دا: (هه‌رچییه‌كم كردووه‌ پێی فه‌رمووم.)</VERS>
      <VERS vnumber="40">بۆیه‌ كاتێ سامیره‌ییه‌كان هاتنه‌ لای، تكایان لێ‌كرد له‌لایان بمێنێته‌وه‌، ئه‌ویش دوو ڕۆژ له‌وێ مایه‌وه‌.</VERS>
      <VERS vnumber="41">زۆر زیاتریش به‌هۆی قسه‌كانییه‌وه‌ باوه‌ڕیان‌هێنا و</VERS>
      <VERS vnumber="42">به‌ ژنه‌كه‌یان ده‌ووت: (ئیتر به‌ قسه‌ی تۆ نییه‌ كه‌ باوه‌ڕ ده‌هێنین، چونكه‌ خۆمان بیستمان و ده‌زانین كه‌ ئه‌مه‌ به‌ ڕاستی ڕزگاركه‌ری جیهانه‌!)  </VERS>
      <VERS vnumber="43">
          پاش ئه‌و دوو ڕۆژه‌ له‌وێوه‌ چووه‌ جه‌لیل،</VERS>
      <VERS vnumber="44">چونكه‌ عیسا خۆی شایه‌تی دا كه‌ پێغه‌مبه‌ر له‌ شاری خۆی ڕێزی لێ ناگیرێت.</VERS>
      <VERS vnumber="45">بۆیه‌ كاتێ هاته‌ جه‌لیل، جه‌لیلییه‌كان پێشوازییان لێی‌كرد، چونكه‌ ئه‌وانیش هاتبوونه‌ جه‌ژن و هه‌موو ئه‌و شتانه‌یان بینیبوو كه‌ له‌ جه‌ژن‌دا له‌ ئۆرشه‌لیم كردبووی.  </VERS>
      <VERS vnumber="46">
          هاته‌وه‌ قانای جه‌لیل، كه‌ له‌وێ ئاوی كرده‌ شه‌راب، كاربه‌ده‌ستێكی پاشا هه‌بوو، كوڕه‌كه‌ی له‌ كه‌فه‌رناحوم نه‌خۆش بوو.</VERS>
      <VERS vnumber="47">كاتێ ئه‌و بیستی عیسا له‌ یه‌هودیاوه‌ هاتووه‌ته‌ جه‌لیل، چووه‌ لای و لێی پاڕایه‌وه‌ كه‌ بێت، تاكو كوڕه‌كه‌ی چاكبكاته‌وه‌، چونكه‌ نزیكی مردن بوو.  </VERS>
      <VERS vnumber="48">
          ئینجا عیسا پێی فه‌رموو: (ئه‌گه‌ر نیشانه‌ و كاری سه‌رسوڕهێنه‌ر نه‌بینن هه‌رگیز باوه‌ڕ ناهێنن.)  </VERS>
      <VERS vnumber="49">
          كاربه‌ده‌سته‌كه‌ش پێی‌ووت: (گه‌وره‌م، پێش ئه‌وه‌ی كوڕه‌كه‌م بمرێت، وه‌ره‌.)  </VERS>
      <VERS vnumber="50">
          عیسا پێی فه‌رموو: (بڕۆ! كوڕه‌كه‌ت ده‌ژیێت.) پیاوه‌كه‌ باوه‌ڕی به‌و قسه‌یه‌ كرد كه‌ عیسا پێی فه‌رموو و ڕۆیشت.</VERS>
      <VERS vnumber="51">كه‌ به‌ ڕێگاوه‌ بوو كۆیله‌كانی تووشی بوون و ده‌یان‌ووت كه‌ كوڕه‌كه‌ی زیندووه‌،</VERS>
      <VERS vnumber="52">جا سه‌باره‌ت به‌و كاتژمێره‌ی تیای‌دا چاكتر ببۆوه‌ پرسیاری لێ‌كردن، پێیان وت: (دوێنێ كاتژمێر یه‌ك تایه‌كه‌ به‌ری‌دا.)  </VERS>
      <VERS vnumber="53">
          باوكه‌كه‌ زانی له‌و كاتژمێره‌ بوو كه‌ عیسا پێی فه‌رموو: (كوڕه‌كه‌ت ده‌ژیێت.) ئه‌وسا خۆی و خاووخێزانی هه‌موو باوه‌ڕیان‌هێنا.  </VERS>
      <VERS vnumber="54">
          ئه‌مه‌ش نیشانه‌ی دووه‌م بوو عیسا كردی، كه‌ له‌ یه‌هودیاوه‌ هاته‌ جه‌لیل.  </VERS>
    </CHAPTER>
    <CHAPTER cnumber="5">
      <VERS vnumber="1">
          دوای ئه‌مانه‌ جه‌ژنێكی جوله‌كه‌كان هه‌بوو و عیسا سه‌ركه‌وته‌ ئۆرشه‌لیم.</VERS>
      <VERS vnumber="2">له‌ ئۆرشه‌لیم له‌لای ده‌روازه‌ی مه‌ڕ حه‌وزێك هه‌بوو به‌ عیبری پێیان ده‌ووت بێت‌حه‌سدا، پێنج هه‌یوانی هه‌بوو.</VERS>
      <VERS vnumber="3">له‌وێ خه‌ڵكێكی زۆر ڕاكشابوون، نه‌خۆش و كوێر و شه‌ل و گۆج، [چاوه‌ڕێی جوڵانی ئاوه‌كه‌ بوون،</VERS>
      <VERS vnumber="4">چونكه‌ هه‌ندێك جار فریشته‌ی خوداوه‌ند بۆ حه‌وزه‌كه‌ ده‌هاته‌ خواره‌وه‌ و ئاوه‌كه‌ی ده‌جوڵاند، جا ئه‌وه‌ی یه‌كه‌م كه‌س بچووبووایه‌ ناو حه‌وزه‌كه‌، له‌ هه‌ر نه‌خۆشییه‌ك هه‌یبووایه‌ چاك ده‌بۆوه‌.]</VERS>
      <VERS vnumber="5">كابرایه‌ك له‌وێ بوو سی و هه‌شت ساڵ نه‌خۆش بوو.</VERS>
      <VERS vnumber="6">عیسا ئه‌م كابرایه‌ی بینی پاڵكه‌وتووه‌ و زانی ماوه‌یه‌كی درێژه‌ وایه‌، پێی فه‌رموو: (ده‌ته‌وێ چاكبیته‌وه‌؟)  </VERS>
      <VERS vnumber="7">
          نه‌خۆشه‌كه‌ وه‌ڵامی دایه‌وه‌: (گه‌وره‌م، كاتێ ئاوه‌كه‌ ده‌جوڵێت كه‌سم نییه‌ بمخاته‌ ناو حه‌وزه‌كه‌. كاتێكیش دێم، یه‌كێكی دیكه‌ پێش من ده‌چێته‌ ناوی.)  </VERS>
      <VERS vnumber="8">
          عیساش پێی فه‌رموو: (هه‌سته‌! نوێنه‌كه‌ت هه‌ڵگره‌ و بڕۆ!)</VERS>
      <VERS vnumber="9">یه‌كسه‌ر كابرا چاكبۆوه‌، نوێنه‌كه‌ی هه‌ڵگرت و ڕۆیشت.  ئه‌و ڕۆژه‌ش شه‌ممه‌ بوو،</VERS>
      <VERS vnumber="10">بۆیه‌ جوله‌كه‌ به‌ كابرای چاكبۆوه‌یان وت: (شه‌ممه‌یه‌ و دروست نییه‌ نوێنه‌كه‌ت هه‌ڵگریت.)  </VERS>
      <VERS vnumber="11">
          كابرا وه‌ڵامی دانه‌وه‌: (ئه‌وه‌ی چاكی‌كردمه‌وه‌ پێی فه‌رمووم: "نوێنه‌كه‌ت هه‌ڵگره‌ و بڕۆ.")  </VERS>
      <VERS vnumber="12">
          لێیان پرسی: (ئه‌و پیاوه‌ كێیه‌ كه‌ پێی‌ووتی: "هه‌ڵیبگره‌ و بڕۆ"؟)  </VERS>
      <VERS vnumber="13">
          به‌ڵام كابرای چاكبۆوه‌ نه‌یده‌زانی كێیه‌، چونكه‌ عیسا له‌ناو ئه‌و خه‌ڵكه‌ی له‌وێ بوون خۆی كێشایه‌وه‌.  </VERS>
      <VERS vnumber="14">
          دوای ئه‌وه‌ عیسا ئه‌وی له‌ په‌رستگا بینییه‌وه‌ و پێی فه‌رموو: (ئه‌وه‌تا چاكبوویته‌وه‌. ئیتر گوناه‌ مه‌كه‌، نه‌وه‌ك خراپترت به‌سه‌ر بێت.)</VERS>
      <VERS vnumber="15">كابراش چوو و به‌ جوله‌كه‌كانی وت كه‌ عیسا بووه‌ چاكی‌كردۆته‌وه‌.</VERS>
      <VERS vnumber="16">له‌به‌ر ئه‌مه‌ جوله‌كه‌كان عیسایان چه‌وسانده‌وه‌، چونكه‌ ئه‌م شتانه‌ی له‌ شه‌ممه‌دا ده‌كرد.  </VERS>
      <VERS vnumber="17">
          به‌ڵام عیسا وه‌ڵامی دانه‌وه‌: (تا ئێستا باوكم كارده‌كات، منیش كار ده‌كه‌م.)</VERS>
      <VERS vnumber="18">له‌به‌ر ئه‌م هۆیه‌ جوله‌كه‌كان زیاتر هه‌وڵیان ده‌دا بیكوژن، چونكه‌ ته‌نها شه‌ممه‌ی نه‌ده‌شكاند، به‌ڵكو ده‌یووت كه‌ خودا باوكییه‌تی، خۆی له‌گه‌ڵ خودا یه‌كسان ده‌كرد.  </VERS>
      <VERS vnumber="19">
          بۆیه‌ عیسا وه‌ڵامی دانه‌وه‌: (ڕاستی ڕاستیتان پێ ده‌ڵێم: كوڕه‌كه‌ ناتوانێت له‌ خۆیه‌وه‌ شتێك بكات ته‌نها ئه‌وه‌ی كه‌ ده‌بینێت باوكی ده‌یكات، چونكه‌ هه‌رچی ئه‌و ده‌یكات، كوڕه‌كه‌ش ئه‌م شتانه‌ وه‌ك ئه‌و ده‌كات.</VERS>
      <VERS vnumber="20">چونكه‌ باوكه‌كه‌ كوڕه‌كه‌ی خۆش‌ده‌وێت و هه‌موو ئه‌وه‌ی پیشان ده‌دات كه‌ ده‌یكات، كاری له‌مانه‌ش مه‌زنتری پیشان ده‌دات، تاكو سه‌رسام بن.</VERS>
      <VERS vnumber="21">چونكه‌ وه‌ك باوكه‌كه‌ مردووان هه‌ڵده‌ستێنێته‌وه‌ و زیندوو ده‌كاته‌وه‌، كوڕه‌كه‌ش ئه‌وه‌ی بیه‌وێت زیندووی ده‌كاته‌وه‌.</VERS>
      <VERS vnumber="22">چونكه‌ باوكه‌كه‌ كه‌س حوكم نادات، به‌ڵكو هه‌موو حوكمدانی داوه‌ته‌ كوڕه‌كه‌،</VERS>
      <VERS vnumber="23">تاكو هه‌موو ڕێزی كوڕه‌كه‌ بگرن هه‌روه‌ك ڕێزی باوك ده‌گرن. ئه‌وه‌ی ڕێزی كوڕه‌كه‌ نه‌گرێ، ڕێزی باوكیش ناگرێ كه‌ ناردوویه‌تی.  </VERS>
      <VERS vnumber="24">
          ڕاستی ڕاستیتان پێ ده‌ڵێم: ئه‌وه‌ی گوێ له‌ وشه‌كه‌م بگرێت و باوه‌ڕ بهێنێت به‌وه‌ی ناردوومی ژیانی تاهه‌تایی ده‌بێت و نایه‌ته‌ حوكمدان، به‌ڵكو له‌ مردنه‌وه‌ بۆ ژیان گواستراوه‌ته‌وه‌.</VERS>
      <VERS vnumber="25">ڕاستی ڕاستیتان پێ ده‌ڵێم: كاتێك دێت كه‌ ئێستایه‌، كاتێك مردووان ده‌نگی كوڕی خودا ده‌بیستن، گوێگرانیش ده‌ژین.</VERS>
      <VERS vnumber="26">چونكه‌ وه‌ك باوكه‌كه‌ ژیانی له‌ خۆی‌دا هه‌یه‌، به‌ كوڕه‌كه‌شی داوه‌ ژیانی له‌ خۆی‌دا هه‌بێت.</VERS>
      <VERS vnumber="27">ده‌سه‌ڵاتی حوكمدانیشی داوه‌تێ، چونكه‌ ئه‌و كوڕی مرۆڤه‌.  </VERS>
      <VERS vnumber="28">
          له‌مه‌ سه‌رسام مه‌بن، چونكه‌ كاتێك دێت هه‌موو ئه‌وانه‌ی له‌ناو گۆڕ دان ده‌نگی ده‌بیستن و</VERS>
      <VERS vnumber="29">دێنه‌ ده‌ره‌وه‌، ئه‌وانه‌ی كرداری چاكیان كردووه‌ بۆ هه‌ڵستانه‌وه‌ی ژیان، به‌ڵام ئه‌وانه‌ی كرداری خراپیان كردووه‌ بۆ هه‌ڵستانه‌وه‌ی حوكمدان.</VERS>
      <VERS vnumber="30">له‌ خۆمه‌وه‌ ناتوانم هیچ بكه‌م. وه‌ك ده‌بیستم حوكم ده‌ده‌م، حوكمدانه‌كه‌شم دادپه‌روه‌رانه‌یه‌، چونكه‌ داوای خواستی خۆم ناكه‌م، به‌ڵكو خواستی ئه‌وه‌ی ناردوومی.  </VERS>
      <VERS vnumber="31">
          ئه‌گه‌ر شایه‌تی بۆ خۆم بده‌م شایه‌تییه‌كه‌م ڕاست نییه‌.</VERS>
      <VERS vnumber="32">یه‌كێكی دیكه‌ شایه‌تیم بۆ ده‌دات، منیش ده‌زانم ئه‌و شایه‌تییه‌ی بۆ منی ده‌دات ڕاسته‌.  </VERS>
      <VERS vnumber="33">
          له‌دوای یه‌حیاتان نارد، ئه‌ویش شایه‌تی بۆ ڕاستی دا.</VERS>
      <VERS vnumber="34">من شایه‌تی مرۆڤ وه‌رناگرم، ئه‌مانه‌ش ده‌ڵێم تاكو ئێوه‌ ڕزگاربن.</VERS>
      <VERS vnumber="35">ئه‌و چرایه‌كی هه‌ڵگیرساو و بریسكه‌دار بوو، ده‌تانویست ماوه‌یه‌ك به‌ ڕووناكییه‌كه‌ی دڵخۆش بن.  </VERS>
      <VERS vnumber="36">
          به‌ڵام من شایه‌تییه‌كم هه‌یه‌ له‌وه‌ی یه‌حیا گرنگتره‌، چونكه‌ ئه‌و كارانه‌ی باوكم پێی داوم ته‌واوی بكه‌م، ئه‌م كارانه‌ خۆیان شایه‌تیم بۆ ده‌ده‌ن كه‌ باوكم ناردوومی.</VERS>
      <VERS vnumber="37">باوكیشم كه‌ ناردوومی، خۆی شایه‌تیم بۆ ده‌دات. ئێوه‌ هه‌رگیز ده‌نگیتان نه‌بیستووه‌ و ڕواڵه‌تیتان نه‌بینیوه‌،</VERS>
      <VERS vnumber="38">وشه‌كه‌شی له‌ ئێوه‌دا چه‌سپاو نییه‌، چونكه‌ ئه‌وه‌ی ئه‌و ناردوویه‌تی ئێوه‌ باوه‌ڕی پێ ناكه‌ن.</VERS>
      <VERS vnumber="39">نووسراوه‌كان ده‌پشكنن، چونكه‌ واده‌زانن ژیانی تاهه‌تایی بۆ ئێوه‌ تێدایه‌. ئه‌وانه‌ش شایه‌تیم بۆ ده‌ده‌ن،</VERS>
      <VERS vnumber="40">به‌ڵام ناتانه‌وێ بێنه‌ لام تاكو ژیانتان هه‌بێت.  </VERS>
      <VERS vnumber="41">
          من شكۆ له‌ خه‌ڵك وه‌رناگرم.</VERS>
      <VERS vnumber="42">به‌ڵام ئێوه‌م ناسی كه‌ خۆشه‌ویستی خوداتان له‌ دڵ‌دا نییه‌.</VERS>
      <VERS vnumber="43">به‌ ناوی باوكمه‌وه‌ هاتووم، پێشوازیم لێ ناكه‌ن، به‌ڵام ئه‌گه‌ر یه‌كێكی دیكه‌ به‌ ناوی خۆیه‌وه‌ بێت، پێشوازی لێ‌ده‌كه‌ن.</VERS>
      <VERS vnumber="44">ئه‌گه‌ر شكۆ له‌ یه‌كتری وه‌رده‌گرن، به‌ڵام ئه‌و شكۆیه‌ی له‌ تاكه‌ خوداوه‌یه‌ داوا نه‌كه‌ن، چۆن ده‌توانن باوه‌ڕ بهێنن؟  </VERS>
      <VERS vnumber="45">
          وا مه‌زانن من له‌لای باوكه‌كه‌ سكاڵاتان لێ ده‌كه‌م. یه‌كێك هه‌یه‌ سكاڵاتان لێ بكات، كه‌ موسایه‌، ئه‌وه‌ی هیواتان پێیه‌تی.</VERS>
      <VERS vnumber="46">ئه‌گه‌ر باوه‌ڕتان به‌ موسا بكردبووایه‌، باوه‌ڕتان به‌ منیش ده‌كرد، چونكه‌ له‌ باره‌ی منه‌وه‌ نووسیویه‌تی.</VERS>
      <VERS vnumber="47">ئه‌گه‌ر باوه‌ڕیش به‌ نووسراوی ئه‌و نه‌كه‌ن، چۆن باوه‌ڕ به‌ وته‌كانی من ده‌كه‌ن؟)  </VERS>
    </CHAPTER>
    <CHAPTER cnumber="6">
      <VERS vnumber="1">
          دوای ئه‌مه‌ عیسا چووه‌ ئه‌وبه‌ری ده‌ریای جه‌لیل، كه‌ ده‌ریای ته‌به‌ریه‌یه‌،</VERS>
      <VERS vnumber="2">حه‌شاماتێك دوای كه‌وتبوون، چونكه‌ ئه‌و نیشانانه‌یان بینیبوو كه‌ له‌ نه‌خۆشه‌كان‌دا ده‌یكرد.</VERS>
      <VERS vnumber="3">ئینجا عیسا چووه‌ سه‌ر شاخ و له‌وێ له‌گه‌ڵ قوتابییه‌كانی دانیشت.</VERS>
      <VERS vnumber="4">جه‌ژنی په‌سخه‌ی جوله‌كه‌ش نزیك بوو.  </VERS>
      <VERS vnumber="5">
          عیساش چاوی هه‌ڵبڕی و حه‌شاماته‌كه‌ی بینی ده‌هاتنه‌ لای، به‌ فیلیپۆسی فه‌رموو: (له‌كوێ نان بكڕین و ئه‌مانه‌ نان بده‌ین؟)</VERS>
      <VERS vnumber="6">ئه‌مه‌ی ده‌ووت تاكو بیخاته‌ ئه‌زموونه‌وه‌، چونكه‌ خۆی زانی به‌ نیازه‌ چی ده‌كات.  </VERS>
      <VERS vnumber="7">
          فیلیپۆس وه‌ڵامی دایه‌وه‌: (بایی دوو سه‌د دیناریش نان به‌شیان ناكات، ئه‌گه‌ر هه‌ریه‌كه‌یان كه‌مێكی به‌ركه‌وێت.)  </VERS>
      <VERS vnumber="8">
          یه‌كێك له‌ قوتابییه‌كانی كه‌ ئه‌ندراوسی برای شیمۆن په‌ترۆس بوو پێی‌ووت:</VERS>
      <VERS vnumber="9">(كوڕێك لێره‌یه‌ پێنج نانی جۆ و دوو ماسی پێیه‌. به‌ڵام ئه‌ونده‌ چییه‌ بۆ ئه‌م هه‌مووه‌؟)  </VERS>
      <VERS vnumber="10">
          عیسا فه‌رمووی: (خه‌ڵكه‌كه‌ دابنیشێنن.) ئه‌و شوێنه‌ گیایه‌كی زۆری لێ‌بوو، جا پیاوه‌كان كه‌ پێنج هه‌زار ده‌بوون دانیشتن.</VERS>
      <VERS vnumber="11">عیساش نانه‌كانی وه‌رگرت و سوپاسی خودای كرد، به‌سه‌ر دانیشتووان دابه‌شی كرد، بۆ ماسیش ئاوا، ئه‌وه‌نده‌ی ویستیان.  </VERS>
      <VERS vnumber="12">
          كاتێ تێربوون، به‌ قوتابییه‌كانی فه‌رموو: (ئه‌و په‌لكه‌نانه‌ی ماوه‌ته‌وه‌ كۆی بكه‌نه‌وه‌ تاكو هیچ به‌ فیڕۆ نه‌ڕوات.)</VERS>
      <VERS vnumber="13">ئه‌وانیش كۆیان كرده‌وه‌ و دوازده‌ سه‌به‌ته‌یان پڕ كرد له‌و په‌لكه‌نانه‌ی ئه‌و پێنج نانه‌ جۆیه‌ی له‌ نانخۆران مابۆوه‌.  </VERS>
      <VERS vnumber="14">
          بۆیه‌ كه‌ خه‌ڵكه‌كه‌ بینییان عیسا چ نیشانه‌یه‌كی كرد، وتیان: (به‌ ڕاستی ئه‌مه‌ پێغه‌مبه‌ره‌كه‌یه‌ كه‌ بۆ جیهان دێت.)</VERS>
      <VERS vnumber="15">عیسا زانی ئه‌وان به‌ نیازن بێن و بیگرن تاكو بیكه‌نه‌ پاشا، دیسان به‌ ته‌نیا چووه‌ سه‌ر شاخ.  </VERS>
      <VERS vnumber="16">
          كاتێ ئێواره‌ داهات قوتابییه‌كانی بۆ لای ده‌ریاچه‌كه‌ چوونه‌ خواره‌وه‌،</VERS>
      <VERS vnumber="17">سواری به‌له‌مێك بوون و به‌ ده‌ریاچه‌دا بۆ كه‌فه‌رناحوم كه‌وتنه‌ڕێ. تاریك داهات و عیسا هه‌ر نه‌گه‌یشته‌ لایان.</VERS>
      <VERS vnumber="18">ڕه‌شه‌با هه‌ڵیكرد و ده‌ریاچه‌ هه‌ڵچوو.</VERS>
      <VERS vnumber="19">كه‌ نزیكه‌ی بیست و پێنج تاكو سی تیرهاوێژ سه‌وڵیان لێدابوو، عیسایان بینی به‌سه‌ر ئاوه‌كه‌دا ده‌ڕوات و له‌ به‌له‌مه‌كه‌ نزیك ده‌بێته‌وه‌، جا ترسان.</VERS>
      <VERS vnumber="20">به‌ڵام پێی فه‌رموون: (منم، مه‌ترسن!)</VERS>
      <VERS vnumber="21">كه‌ ڕازی بوون سواری به‌له‌مه‌كه‌ی بكه‌ن، یه‌كسه‌ر به‌له‌مه‌كه‌ گه‌یشته‌ ئه‌و كه‌ناره‌ی بۆی ده‌چوون.  </VERS>
      <VERS vnumber="22">
          بۆ به‌یانی، ئه‌و خه‌ڵكه‌ی له‌وبه‌ری ده‌ریاچه‌كه‌ ڕاوه‌ستابوون بینییان له‌ به‌له‌مێك زیاتر له‌وێ نه‌بوو، عیساش له‌گه‌ڵ قوتابییه‌كانی سواری به‌له‌م نه‌بوو، به‌ڵكو قوتابییه‌كانی به‌ ته‌نها به‌ڕێ‌كه‌وتن.</VERS>
      <VERS vnumber="23">به‌له‌می دیكه‌ش له‌ ته‌به‌ریه‌وه‌ هاتنه‌ نزیك ئه‌و شوێنه‌ی نانه‌كه‌یان لێی خوارد كه‌ خوداوه‌ند سوپاسی خودای كرد.</VERS>
      <VERS vnumber="24">كاتێ خه‌ڵكه‌كه‌ بینییان نه‌ عیسا له‌وێیه‌ و نه‌ قوتابییه‌كانی، سواری به‌له‌مه‌كان بوون و چوونه‌ كه‌فه‌رناحوم، له‌ عیسا ده‌گه‌ڕان.  </VERS>
      <VERS vnumber="25">
          كه‌ له‌وبه‌ری ده‌ریاچه‌كه‌ دۆزییانه‌وه‌، پێیان وت: (ڕابی، كه‌ی گه‌یشتییه‌ ئێره‌؟)  </VERS>
      <VERS vnumber="26">
          عیسا وه‌ڵامی دانه‌وه‌: (ڕاستی ڕاستیتان پێ ده‌ڵێم: ئێوه‌ داوام ده‌كه‌ن نه‌ك له‌به‌ر ئه‌وه‌ی نیشانه‌تان بینی، به‌ڵكو له‌به‌ر ئه‌وه‌ی له‌ نانه‌كه‌تان خوارد و تێر بوون.</VERS>
      <VERS vnumber="27">بۆ خۆراكێك ئیش مه‌كه‌ن كه‌ له‌ناوده‌چێت، به‌ڵكو بۆ خۆراكێك كه‌ بۆ ژیانی تاهه‌تایی ده‌مێنێته‌وه‌، ئه‌وه‌ی كوڕی مرۆڤ ده‌تانداتێ، چونكه‌ ئه‌مه‌ خودای باوك مۆری لێداوه‌.)  </VERS>
      <VERS vnumber="28">
          بۆیه‌ پێیان وت: (چی بكه‌ین تاكو كاره‌كانی خودا بكه‌ین؟)  </VERS>
      <VERS vnumber="29">
          عیسا وه‌ڵامی دانه‌وه‌: (كاری خودا ئه‌مه‌یه‌: باوه‌ڕ بهێنن به‌وه‌ی ناردوویه‌تی.)  </VERS>
      <VERS vnumber="30">
          ئه‌وانیش پێیان وت: (چ نیشانه‌یه‌ك ده‌كه‌یت تاكو ببینین و باوه‌ڕت پێ بكه‌ین؟ چی ده‌كه‌یت؟</VERS>
      <VERS vnumber="31">باوباپیرانمان له‌ چۆڵه‌وانی مه‌نیان خوارد، وه‌ك نووسراوه‌: {له‌ ئاسمانه‌وه‌ نانی دانێ تاكو بیخۆن}.)  </VERS>
      <VERS vnumber="32">
          عیساش پێی فه‌رموون: (ڕاستی ڕاستیتان پێ ده‌ڵێم: موسا نه‌بوو نانه‌كه‌ی له‌ ئاسمانه‌وه‌ دانێ، به‌ڵكو باوكمه‌ له‌ ئاسمانه‌وه‌ نانی ڕاستیتان ده‌داتێ.</VERS>
      <VERS vnumber="33">چونكه‌ نانی خودا ئه‌وه‌یه‌ كه‌ له‌ ئاسمانه‌وه‌ دابه‌زیوه‌ و ژیان ده‌به‌خشێته‌ جیهان.)  </VERS>
      <VERS vnumber="34">
          بۆیه‌ پێیان وت: (گه‌وره‌م، هه‌موو كاتێ ئه‌و نانه‌مان بده‌رێ.)  </VERS>
      <VERS vnumber="35">
          عیساش پێی فه‌رموون: (منم نانی ژیان. ئه‌وه‌ی بێته‌ لام هه‌رگیز برسی نابێت، ئه‌وه‌ش باوه‌ڕم پێ بهێنێت هه‌رگیز تینووی نابێت.</VERS>
      <VERS vnumber="36">به‌ڵام پێم وتن، منتان بینیوه‌ و باوه‌ڕیش ناهێنن.</VERS>
      <VERS vnumber="37">هه‌ر كه‌سێك باوكم ده‌یداته‌ من دێته‌ لام، ئه‌وه‌ش بێته‌ لام، هه‌رگیز ده‌ری ناكه‌م.</VERS>
      <VERS vnumber="38">چونكه‌ له‌ ئاسمانه‌وه‌ دابه‌زیوم، نه‌ك تاكو به‌ خواستی خۆم بكه‌م، به‌ڵكو خواستی ئه‌وه‌ی ناردوومی.</VERS>
      <VERS vnumber="39">ئه‌مه‌ش خواستی ئه‌وه‌یه‌ كه‌ ناردوومی، هه‌ر كه‌سێكی پێ‌داوم نه‌یدۆڕێنم، به‌ڵكو له‌ ڕۆژی دوایی هه‌ڵیده‌ستێنمه‌وه‌.</VERS>
      <VERS vnumber="40">چونكه‌ خواستی باوكم ئه‌مه‌یه‌: هه‌ر كه‌سێك كوڕه‌كه‌ ببینێت و باوه‌ڕی پێ بهێنێت ژیانی تاهه‌تایی ده‌‌بێت، منیش له‌ ڕۆژی دوایی هه‌ڵیده‌ستێنمه‌وه‌.)  </VERS>
      <VERS vnumber="41">
          جوله‌كه‌ش بۆڵه‌بۆڵیان له‌سه‌ر ده‌كرد، چونكه‌ فه‌رمووی: (منم ئه‌و نانه‌ی له‌ ئاسمانه‌وه‌ دابه‌زیوه‌.)</VERS>
      <VERS vnumber="42">وتیان: (ئه‌مه‌ عیسای كوڕی یوسف نییه‌، كه‌ دایك و باوكی ده‌ناسین؟ ئێستا چۆن ده‌ڵێت "له‌ ئاسمانه‌وه‌ دابه‌زیوم"؟)  </VERS>
      <VERS vnumber="43">
          عیساش وه‌ڵامی دانه‌وه‌ و پێی وتن: (له‌ ناوه‌خۆتان بۆڵه‌بۆڵ مه‌كه‌ن.</VERS>
      <VERS vnumber="44">كه‌س ناتوانێت بێته‌ لام ئه‌گه‌ر باوك ڕاینه‌كێشێت، ئه‌وه‌ی ناردوومی، منیش له‌ ڕۆژی دوایی هه‌ڵیده‌ستێنمه‌وه‌.</VERS>
      <VERS vnumber="45">له‌ سیپاره‌ی پێغه‌مبه‌ران‌دا نووسراوه‌: {هه‌موو له‌ خوداوه‌ فێر ده‌بن}. جا ئه‌وه‌ی له‌ باوكه‌وه‌ بیستبێتی و فێربووبێت دێته‌ لام.</VERS>
      <VERS vnumber="46">كه‌س باوكه‌كه‌ی نه‌بینیوه‌ جگه‌ له‌وه‌ی له‌ خوداوه‌یه‌، ئه‌وه‌ باوكه‌كه‌ی بینیوه‌.</VERS>
      <VERS vnumber="47">ڕاستی ڕاستیتان پێ ده‌ڵێم: ئه‌وه‌ی باوه‌ڕ بهێنێت ژیانی تاهه‌تایی هه‌یه‌.</VERS>
      <VERS vnumber="48">منم نانی ژیان.</VERS>
      <VERS vnumber="49">باوباپیرانتان له‌ چۆڵه‌وانی‌دا مه‌نیان خوارد و مردن.</VERS>
      <VERS vnumber="50">ئه‌مه‌ ئه‌و نانه‌یه‌ كه‌ له‌ ئاسمانه‌وه‌ دابه‌زیوه‌، تاكو ئه‌وه‌ی لێی بخوات نه‌مرێت.</VERS>
      <VERS vnumber="51">منم ئه‌و نانه‌ زیندووه‌ی كه‌ له‌ ئاسمانه‌وه‌ دابه‌زیوه‌. ئه‌گه‌ر یه‌كێك له‌م نانه‌ بخوات بۆ تاهه‌تایه‌ ده‌ژیێت. ئه‌و نانه‌ش كه‌ بۆ ژیانی جیهان ده‌یبه‌خشم، جه‌سته‌مه‌.)  </VERS>
      <VERS vnumber="52">
          جوله‌كه‌ له‌ناو خۆیان ده‌مه‌قاڵه‌یان بوو و ده‌یان‌ووت: (ئه‌مه‌ چۆن ده‌توانێ جه‌سته‌ی خۆیمان بداتێ بیخۆین؟)  </VERS>
      <VERS vnumber="53">
          بۆیه‌ عیسا پێی فه‌رموون: (ڕاستی ڕاستیتان پێ ده‌ڵێم: ئه‌گه‌ر جه‌سته‌ی كوڕی مرۆڤ نه‌خۆن و خوێنی نه‌خۆنه‌وه‌، ژیان له‌ ناختان‌دا نابێت.</VERS>
      <VERS vnumber="54">ئه‌وه‌ی جه‌سته‌م بخوات و خوێنم بخواته‌وه‌ ژیانی تاهه‌تایی هه‌یه‌، منیش له‌ ڕۆژی دوایی هه‌ڵیده‌ستێنمه‌وه‌.</VERS>
      <VERS vnumber="55">چونكه‌ جه‌سته‌م خۆراكی ڕاسته‌قینه‌یه و خوێنیشم خواردنه‌وه‌ی ڕاسته‌قینه‌.</VERS>
      <VERS vnumber="56">ئه‌وه‌ی جه‌سته‌م بخوات و خوێنم بخواته‌وه‌ له‌ من‌دا ده‌چه‌سپێت و منیش له‌ ئه‌ودا.</VERS>
      <VERS vnumber="57">وه‌ك باوكی زیندوو ناردوومی، منیش به‌و باوكه‌ زیندووم، ئاواش ئه‌وه‌ی من بخوات به‌هۆی من ده‌ژیێت.</VERS>
      <VERS vnumber="58">ئه‌مه‌ ئه‌و نانه‌یه‌ كه‌ له‌ ئاسمانه‌وه‌ دابه‌زیوه‌، نه‌ك وه‌ك ئه‌وه‌ی باوباپیران خواردیان و مردن. ئه‌وه‌ی له‌م نانه‌ بخوات تاهه‌تایه‌ ده‌ژیێت.)</VERS>
      <VERS vnumber="59">ئه‌مانه‌ی له‌ كه‌نیشتێك‌دا فه‌رموو، له‌ كه‌فه‌رناحوم خه‌ڵكی فێر ده‌كرد.  </VERS>
      <VERS vnumber="60">
          بۆیه‌ زۆر له‌ قوتابییه‌كانی كه‌ گوێیان لێ‌بوو، وتیان: (ئه‌م قسه‌یه‌ گرانه‌! كێ ده‌توانێت وه‌ری بگرێت؟)  </VERS>
      <VERS vnumber="61">
          عیسا له‌ دڵی خۆی‌دا زانی قوتابییه‌كانی به‌هۆی ئه‌مه‌وه‌ بۆڵه‌بۆڵ ده‌كه‌ن، پێی فه‌رموون: (ئه‌مه‌ ساتمه‌تان پێ ده‌كات؟</VERS>
      <VERS vnumber="62">ئه‌ی ئه‌گه‌ر ببینن كوڕی مرۆڤ به‌رزبێته‌وه‌ بۆ ئه‌و شوێنه‌ی یه‌كه‌م جار لێی‌بوو؟!</VERS>
      <VERS vnumber="63">ڕۆحی پیرۆز ژیان ده‌دات، به‌ڵام جه‌سته‌ به‌ كه‌ڵك نایه‌ت. ئه‌و قسانه‌ی پێم وتن ڕۆح و ژیانن.</VERS>
      <VERS vnumber="64">به‌ڵام هه‌ندێكتان‌ باوه‌ڕ ناكه‌ن.) چونكه‌ عیسا له‌ سه‌ره‌تاوه‌ ئه‌وانه‌ی ده‌ناسی كه‌ باوه‌ڕ ناهێنن، هه‌روه‌ها كێیه‌ ئه‌وه‌ی به‌ گرتنی ده‌دات.</VERS>
      <VERS vnumber="65">ئینجا فه‌رمووی: (له‌به‌ر ئه‌وه‌ پێم وتن، كه‌س ناتوانێ بێته‌ لام، ئه‌گه‌ر له‌ باوكه‌كه‌وه‌ پێی نه‌درابێت.)  </VERS>
      <VERS vnumber="66">
          له‌و كاته‌وه‌ زۆر له‌ قوتابییه‌كانی گه‌ڕانه‌وه‌ و ئیتر له‌گه‌ڵی نه‌ده‌گه‌ڕان.  </VERS>
      <VERS vnumber="67">
          بۆیه‌ عیسا به‌ دوازده‌كه‌ی فه‌رموو: (ئه‌ی ئێوه‌ ناتانه‌وێ بڕۆن؟)  </VERS>
      <VERS vnumber="68">
          شیمۆن په‌ترۆس وه‌ڵامی دایه‌وه‌: (گه‌وره‌م، بچینه‌ لای كێ؟ وشه‌كانی ژیانی تاهه‌تایی له‌لای تۆیه‌.</VERS>
      <VERS vnumber="69">ئێمه‌ش باوه‌ڕمان هێنا و زانیمان كه‌ تۆ پیرۆزه‌كه‌ی خودایت.)  </VERS>
      <VERS vnumber="70">
          عیسا وه‌ڵامی دانه‌وه‌: (ئایا من ئێوه‌ی دوازده‌م هه‌ڵنه‌بژاردووه‌؟ به‌ڵام یه‌كێك له‌ ئێوه‌ ئیبلیسه‌!)</VERS>
      <VERS vnumber="71">ئه‌و باسی یه‌هوزای شیمۆنی ئه‌سخه‌ریوتی ده‌كرد، چونكه‌ به‌ته‌مابوو به‌ گرتنی بدات كه‌ یه‌كێكه‌ له‌ دوازده‌كه‌.  </VERS>
    </CHAPTER>
    <CHAPTER cnumber="7">
      <VERS vnumber="1">
          دوای ئه‌مانه‌ عیسا به‌ جه‌لیل‌دا ده‌گه‌ڕا و نه‌یده‌ویست له‌ یه‌هودیا بگه‌ڕێ، چونكه‌ جوله‌كه‌ی ئه‌وێ هه‌وڵیان ده‌دا بیكوژن.</VERS>
      <VERS vnumber="2">جه‌ژنی كه‌پره‌شینه‌ی جوله‌كه‌ش نزیك بوو،</VERS>
      <VERS vnumber="3">براكانی پێیان وت: (ئێره‌ به‌جێ‌بهێڵه‌ و بڕۆ یه‌هودیا، تاكو قوتابییه‌كانی خۆشت كاره‌كانت ببینن كه‌ تۆ ده‌یكه‌یت.</VERS>
      <VERS vnumber="4">چونكه‌ كه‌س به‌ نهێنی شتێك ناكات ئه‌گه‌ر بیه‌وێ ئاشكرا بێت. ئه‌گه‌ر ئه‌م شتانه‌ ده‌كه‌یت، خۆت پیشانی جیهان بده‌.)</VERS>
      <VERS vnumber="5">چونكه‌ براكانیشی باوه‌ڕیان پێی نه‌ده‌كرد.  </VERS>
      <VERS vnumber="6">
          عیساش پێی فه‌رموون: (جارێ كاتم نه‌هاتووه‌، به‌ڵام هه‌رده‌م كاتی ئێوه‌ گونجاوه‌.</VERS>
      <VERS vnumber="7">جیهان ناتوانێت ڕقی لێتان بێته‌وه‌، به‌ڵام ڕقی له‌ من ده‌بێته‌وه‌، چونكه‌ شایه‌تی له‌سه‌ر ده‌ده‌م كه‌ كرده‌وه‌ی خراپه‌.</VERS>
      <VERS vnumber="8">ئێوه‌ بڕۆنه‌ جه‌ژنه‌كه‌، من نایه‌مه‌ ئه‌م جه‌ژنه‌. چونكه‌ هێشتا كاتم ته‌واو نه‌بووه‌.)</VERS>
      <VERS vnumber="9">ئه‌مانه‌ی فه‌رموو و له‌ جه‌لیل مایه‌وه‌.  </VERS>
      <VERS vnumber="10">
          به‌ڵام كه‌ براكانی بۆ جه‌ژنه‌كه‌ چوون، ئه‌ویش ڕۆیشت، به‌ڵام به‌ ئاشكرا نا، به‌ڵكو وه‌ك به‌ نهێنی.</VERS>
      <VERS vnumber="11">جوله‌كه‌ له‌ جه‌ژنه‌كه‌دا به‌ دوای‌دا ده‌گه‌ڕان و ده‌یان‌ووت: (ئه‌و له‌كوێیه‌؟)  </VERS>
      <VERS vnumber="12">
          له‌نێو خه‌ڵكه‌كه‌دا چرپه‌چرپێكی زۆری له‌سه‌ر بوو، هه‌ندێكیان ده‌یان‌ووت: (چاكه‌.)  خه‌ڵكی دیكه‌ش ده‌یان‌ووت: (نه‌خێر، به‌ڵكو خه‌ڵك گومڕا ده‌كات.)</VERS>
      <VERS vnumber="13">به‌ڵام كه‌س له‌ ترسی جوله‌كه‌كان به‌ ئاشكرا باسی نه‌ده‌كرد.  </VERS>
      <VERS vnumber="14">
          كاتێ نیوه‌ی جه‌ژن بوو، عیسا چووه‌ په‌رستگا و خه‌ڵكی فێرده‌كرد.</VERS>
      <VERS vnumber="15">جوله‌كه‌كان سه‌رسام بوون و پرسییان: (ئه‌مه‌ كه‌ فێرنه‌كراوه‌ چۆن ئه‌م هه‌موو زانیارییه‌ی هه‌یه‌؟)  </VERS>
      <VERS vnumber="16">
          بۆیه‌ عیسا وه‌ڵامی دانه‌وه‌: (فێركردنم هی خۆم نییه‌، به‌ڵكو هی ئه‌وه‌یه‌ كه‌ ناردوومی.</VERS>
      <VERS vnumber="17">ئه‌گه‌ر كه‌سێك بیه‌وێت به‌ خواستی ئه‌و بكات، له‌ فێركردن ده‌زانێت ئاخۆ هی خودایه‌ یان له‌ خۆمه‌وه‌ ده‌دوێم.</VERS>
      <VERS vnumber="18">ئه‌وه‌ی له‌ خۆیه‌وه‌ بدوێت، داوای شكۆی خۆی ده‌كات، به‌ڵام ئه‌وه‌ی داوای شكۆی ئه‌وه‌ بكات كه‌ ناردوویه‌تی، ئه‌مه‌ ڕاستگۆیه‌ و فڕوفێڵی تێدا نییه‌.</VERS>
      <VERS vnumber="19">ئایا موسا ته‌وراتی نه‌داونه‌تێ؟ به‌ڵام كه‌س له‌ ئێوه‌ به‌ ته‌ورات ناكات. بۆچی هه‌وڵی كوشتنم ده‌ده‌ن؟)  </VERS>
      <VERS vnumber="20">
          خه‌ڵكه‌كه‌ وه‌ڵامیان دایه‌وه‌: (رۆحی پیست هه‌یه‌! كێ هه‌وڵی كوشتنت ده‌دات؟)  </VERS>
      <VERS vnumber="21">
          عیسا پێی فه‌رموون: (كارێكم كرد و هه‌موو سه‌رسام بوون.</VERS>
      <VERS vnumber="22">بۆیه‌ موسا خه‌ته‌نه‌كردنی دایه‌ ئێوه‌ - ئه‌مه‌ له‌ موساوه‌ نه‌بوو به‌ڵكو له‌ باوكانه‌وه‌ بوو - له‌ شه‌ممه‌ش مرۆڤ خه‌ته‌نه‌ ده‌كه‌ن.</VERS>
      <VERS vnumber="23">ئه‌گه‌ر مرۆڤ له‌ شه‌ممه‌ خه‌ته‌نه‌ بكرێت تاكو ته‌وراتی موسا نه‌شكێت، باشه‌ له‌ من تووڕه‌ ده‌بن كه‌ له‌ شه‌ممه‌ سه‌راپای مرۆڤێكم چاككرده‌وه‌؟</VERS>
      <VERS vnumber="24">به‌ ڕواڵه‌ت حوكم مه‌ده‌ن، به‌ڵكو حوكمێكی دادپه‌روه‌رانه‌ بده‌ن.)  </VERS>
      <VERS vnumber="25">
          بۆیه‌ هه‌ندێك له‌ خه‌ڵكی ئۆرشه‌لیم ده‌یان‌ووت: (ئه‌مه‌ نییه‌ ئه‌وه‌ی ده‌یانه‌وێت بیكوژن؟</VERS>
      <VERS vnumber="26">ئه‌وه‌تا به‌ ئاشكرا قسه‌ده‌كات و هیچی پێ ناڵێن. ڕه‌نگه‌ سه‌رۆكه‌كان زانیوویانه‌ كه‌ ئه‌مه‌ به‌ ڕاستی مه‌سیحه‌كه‌یه‌؟</VERS>
      <VERS vnumber="27">به‌ڵام ئێمه‌ ده‌زانین ئه‌مه‌ خه‌ڵكی كوێیه‌. كاتێ مه‌سیحیش دێت كه‌س نازانێت خه‌ڵكی كوێیه‌.)  </VERS>
      <VERS vnumber="28">
          عیساش له‌ په‌رستگا خه‌ڵكی فێرده‌كرد، هاواری كرد: (ده‌مناسن و ده‌زانن خه‌ڵكی كوێم. له‌ خۆمه‌وه‌ نه‌هاتووم، به‌ڵام ئه‌وه‌ی ناردوومی ڕاسته‌، ئه‌وه‌ی نایناسن.</VERS>
      <VERS vnumber="29">من ده‌یناسم چونكه‌ له‌وم و ئه‌ویش ناردوومی.)  </VERS>
      <VERS vnumber="30">
          بۆیه‌ هه‌وڵیان ده‌دا بیگرن، به‌ڵام كه‌س ده‌ستی بۆ درێژ نه‌كرد، چونكه‌ هێشتا كاتی نه‌هاتبوو.</VERS>
      <VERS vnumber="31">زۆر له‌ خه‌ڵكه‌كه‌ش باوه‌ڕیان پێی هێنا و وتیان: (ئایا كاتێ مه‌سیح دێت، نیشانه‌ی زیاتر ده‌كات له‌وه‌ی ئه‌مه‌ كردوویه‌تی؟)  </VERS>
      <VERS vnumber="32">
          فه‌ریسییه‌كان گوێیان لێ‌بوو كه‌ خه‌ڵكه‌كه‌ له‌سه‌ر ئه‌و چرپه‌چرپی ئه‌مانه‌یانه‌، جا كاهینانی باڵا و فه‌ریسییه‌كان خزمه‌تكاریان نارد تاكو بیگرن.  </VERS>
      <VERS vnumber="33">
          عیسا فه‌رمووی: (ماوه‌یه‌كی كه‌مم له‌گه‌ڵتان‌ ماوه، ئینجا ده‌چمه‌ لای ئه‌وه‌ی ناردوومی.</VERS>
      <VERS vnumber="34">داوام ده‌كه‌ن و نامدۆزنه‌وه‌، ناتوانن بێنه‌ ئه‌و شوێنه‌ی منی لێیه‌.)  </VERS>
      <VERS vnumber="35">
          ئیتر جوله‌كه‌ له‌نێو خۆیان‌دا وتیان: (ئه‌مه‌ به‌ نیازه‌ بۆ كوێ بڕوات كه‌ نایدۆزینه‌وه‌؟ ئایا بۆ په‌راگه‌نده‌كانی نێو یۆنانییه‌كان ده‌ڕوات، تاكو یۆنانییه‌كان فێر بكات؟!</VERS>
      <VERS vnumber="36">ئه‌م قسه‌یه‌ چییه‌ ده‌یكات: "داوام ده‌كه‌ن و نامدۆزنه‌وه‌" و "ناتوانن بێنه‌ ئه‌و شوێنه‌ی منی لێیه‌"؟)  </VERS>
      <VERS vnumber="37">
          له‌دوایین ڕۆژی گه‌وره‌ی جه‌ژن، عیسا ڕاوه‌ستا و هاواری كرد: (ئه‌گه‌ر یه‌كێك تینووی بوو با بێته‌ لام و بخواته‌وه‌.</VERS>
      <VERS vnumber="38">ئه‌وه‌ی باوه‌ڕم پێ بهێنێت، وه‌ك نووسراوه‌كه‌ فه‌رموویه‌تی، له‌ ناخییه‌وه‌ ڕووباره‌كانی ئاوی زیندوو ده‌ڕوات.)</VERS>
      <VERS vnumber="39">لێره‌دا مه‌به‌ستی له‌ ڕۆحی پیرۆز بوو، كه‌ خه‌ریكه‌ باوه‌ڕداران به‌و وه‌ری ده‌گرن، به‌ڵام هێشتا ڕۆحه‌كه‌ نه‌درابوو، چونكه‌ عیسا شكۆدار نه‌ببوو.  </VERS>
      <VERS vnumber="40">
          هه‌ندێك له‌ خه‌ڵكه‌كه‌ كه‌ گوێیان له‌م قسانه‌ بوو، وتیان: (ئه‌مه‌ به‌ ڕاستی پێغه‌مبه‌ره‌كه‌یه‌.)  </VERS>
      <VERS vnumber="41">
          هه‌ندێكی دیكه‌، وتیان: (ئه‌مه‌ مه‌سیحه‌كه‌یه‌.) به‌ڵام هه‌ندێك وتیان: (باشه‌ مه‌سیح له‌ جه‌لیله‌وه‌ دێت؟</VERS>
      <VERS vnumber="42">ئایا نووسراوه‌كه‌ نافه‌رمووێت، مه‌سیح له‌ ڕه‌چه‌ڵه‌كی داود و له‌ بێت‌له‌حمه‌وه‌ دێت، گونده‌كه‌ی داودی لێ‌بوو؟)</VERS>
      <VERS vnumber="43">بۆیه‌ به‌هۆی ئه‌و دووبه‌ره‌كی كه‌وته‌ نێوان خه‌ڵكه‌كه‌.</VERS>
      <VERS vnumber="44">هه‌ندێك له‌وان ویستیان بیگرن، به‌ڵام كه‌س ده‌ستگیری نه‌كرد.  </VERS>
      <VERS vnumber="45">
          ئه‌وسا خزمه‌تكاره‌كان گه‌ڕانه‌وه‌ لای كاهینانی باڵا و فه‌ریسییه‌كان، ئه‌وانیش پێیان وتن: (بۆچی نه‌تانهێنا؟)  </VERS>
      <VERS vnumber="46">
          خزمه‌تكاره‌كان وه‌ڵامیان دایه‌وه‌: (هه‌رگیز كه‌س وه‌ك ئه‌مه‌ قسه‌ی نه‌كردووه‌!)  </VERS>
      <VERS vnumber="47">
          فه‌ریسییه‌كان وتیان: (ئایا ئێوه‌ش گومڕا بوون؟</VERS>
      <VERS vnumber="48">باشه‌ كه‌س له‌ سه‌رۆكه‌كان یان فه‌ریسییه‌كان باوه‌ڕی پێ هێناوه‌؟</VERS>
      <VERS vnumber="49">بێجگه‌ له‌م خه‌ڵكه‌ نه‌فره‌ت لێ‌كراوه‌ كه‌ له‌ ته‌ورات نازانێت.)  </VERS>
      <VERS vnumber="50">
          نیقۆدیمۆس كه‌ پێشتر هاتبووه‌ لای عیسا و یه‌كێك بوو له‌وان، پێی‌ووتن:</VERS>
      <VERS vnumber="51">(ئایا ته‌وراتمان یه‌كێك حوكم ده‌دات ئه‌گه‌ر یه‌كه‌م جار گوێی لێ نه‌گیردرێ و بزانرێت چی كردووه‌؟)  </VERS>
      <VERS vnumber="52">
          وه‌ڵامیان دایه‌وه‌: (تۆش جه‌لیلیت؟ بگه‌ڕێ و ببینه‌، له‌ جه‌لیل‌دا پێغه‌مبه‌ر هه‌ڵناكه‌وێت.)  [</VERS>
      <VERS vnumber="53">ئیتر هه‌ریه‌كه‌ چۆوه‌ ماڵی خۆی.  </VERS>
    </CHAPTER>
    <CHAPTER cnumber="8">
      <VERS vnumber="1">
          به‌ڵام عیسا چووه‌ كێوی زه‌یتوون.</VERS>
      <VERS vnumber="2">له‌ به‌ره‌به‌یان‌دا گه‌ڕایه‌وه‌ په‌رستگا، هه‌موو خه‌ڵك هاتنه‌ لای و ئه‌ویش دانیشت و فێری ده‌كردن.</VERS>
      <VERS vnumber="3">مالمه‌كان و فه‌ریسییه‌كان ژنێكیان هێنا كه‌ له‌ كاتی داوێنپیسی‌دا گیرابوو، له‌ ناوه‌راست‌دا ڕایانگرت،</VERS>
      <VERS vnumber="4">پێیان وت: (مامۆستا، ئه‌م ژنه‌ له‌ داوێنپیسی‌كردن‌دا گیراوه‌.</VERS>
      <VERS vnumber="5">موساش له‌ ته‌ورات‌دا فه‌رمانی پێ كردووین ژنی ئاوا به‌ردباران بكرێت. تۆ چی ده‌ڵێی؟)</VERS>
      <VERS vnumber="6">ئه‌مه‌یان بۆ تاقیكردنه‌وه‌ی وت، تاكو شتێكیان هه‌بێت سكاڵای لێ بكه‌ن.  به‌ڵام عیسا خۆی چه‌مانده‌وه‌ و به‌ په‌نجه‌ له‌سه‌ر زه‌وی ده‌ینووسی.</VERS>
      <VERS vnumber="7">كاتێ به‌رده‌وام بوون له‌ پرسیاركردن، هه‌ڵستاوه‌ و پێی فه‌رموون: (كامه‌تان بێ گوناهه‌ با یه‌كه‌م بێت به‌ردێكی تێ‌بگرێ.)</VERS>
      <VERS vnumber="8">دیسان خۆی چه‌مانده‌وه‌ و له‌سه‌ر زه‌وی ده‌ینووسی.  </VERS>
      <VERS vnumber="9">
          ئه‌وانه‌ی گوێیان لێ‌بوو، یه‌ك له‌دوای یه‌ك ڕۆیشتن، ده‌ستپێك له‌ پیرانه‌وه‌. ئه‌وسا عیسا به‌ ته‌نها مایه‌وه‌، ژنه‌كه‌ش له‌ناوه‌ڕاست.</VERS>
      <VERS vnumber="10">عیسا ڕاست‌بۆوه‌ و پێی فه‌رموو: (خانم، ئه‌وانه‌ چییان لێ‌هات؟ كه‌س تاوانباری نه‌كردوویت؟)  </VERS>
      <VERS vnumber="11">
          وتی: (كه‌س، گه‌وره‌م.) </VERS>
      <VERS vnumber="12">
          دیسان عیسا قسه‌ی بۆ كردن و فه‌رمووی: (منم ڕووناكی جیهان. ئه‌وه‌ی دوام بكه‌وێت هه‌رگیز به‌ تاریكی‌دا ناڕوات، به‌ڵكو ڕووناكی ژیانی ده‌بێت.)  </VERS>
      <VERS vnumber="13">
          جا فه‌ریسییه‌كان پێیان وت: (تۆ شایه‌تی بۆ خۆت ده‌ده‌یت. شایه‌تییه‌كه‌ت ڕاست نییه‌.)  </VERS>
      <VERS vnumber="14">
          عیساش پێی فه‌رموون: (ته‌نانه‌ت ئه‌گه‌ر من شایه‌تی بۆ خۆم بده‌م، شایه‌تییه‌كه‌م ڕاسته‌، چونكه‌ ده‌زانم له‌كوێوه‌ هاتووم و بۆ كوێ ده‌ڕۆم. به‌ڵام ئێوه‌ نازانن له‌كوێوه‌ هاتووم یان بۆ كوێ ده‌چم.</VERS>
      <VERS vnumber="15">ئێوه‌ به‌گوێره‌ی جه‌سته‌ حوكم ده‌ده‌ن، من كه‌س حوكم ناده‌م.</VERS>
      <VERS vnumber="16">ئه‌گه‌ر حوكمیش بده‌م حوكمدانه‌كه‌م ڕاسته‌، چونكه‌ به‌ ته‌نها نیم، به‌ڵكو من و باوكین، ئه‌وه‌ی ناردوومی.</VERS>
      <VERS vnumber="17">له‌ ته‌وراتی ئێوه‌ش‌دا نووسراوه‌ كه‌ شایه‌تی دوو كه‌س ڕاسته‌.</VERS>
      <VERS vnumber="18">منم شایه‌تی بۆ خۆم ده‌ده‌م، باوكه‌كه‌ش كه‌ ناردوومی شایه‌تیم بۆ ده‌دات.)  </VERS>
      <VERS vnumber="19">
          ئه‌وسا پێیان وت: (باوكت له‌كوێیه‌؟)  عیسا وه‌ڵامی دایه‌وه‌: (نه‌ من ده‌ناسن و نه‌ باوكیشم. ئه‌گه‌ر منتان بناسیبووایه‌ باوكی منیشتان ده‌ناسی.)</VERS>
      <VERS vnumber="20">ئه‌م قسانه‌ی له‌ خه‌زێنه‌دا فه‌رموو، كاتێ له‌ په‌رستگا خه‌ڵكی فێرده‌كرد، كه‌سیش نه‌یگرت، چونكه‌ هێشتا كاتی نه‌هاتبوو.  </VERS>
      <VERS vnumber="21">
          ئینجا عیسا پێی فه‌رموونه‌وه‌: (من ده‌ڕۆم و داوام ده‌كه‌ن، له‌ناو گوناهه‌كانتان ده‌مرن. ئێوه‌ ناتوانن بێنه‌ ئه‌و شوێنه‌ی من بۆی ده‌چم.)  </VERS>
      <VERS vnumber="22">
          جوله‌كه‌ ده‌یان‌ووت: (ئایا خۆی ده‌كوژێت؟ چونكه‌ ده‌ڵێ: "ئێوه‌ ناتوانن بێنه‌ ئه‌و شوێنه‌ی من بۆی ده‌چم.")  </VERS>
      <VERS vnumber="23">
          ئیتر پێی فه‌رموون: (ئێوه‌ هی خواره‌وه‌ن، من هی سه‌ره‌وه‌م. ئێوه‌ هی ئه‌م جیهانه‌ن، من هی ئه‌م جیهانه‌ نیم.</VERS>
      <VERS vnumber="24">بۆیه‌ پێم وتن: له‌ناو گوناهه‌كانتان ده‌مرن، چونكه‌ ئه‌گه‌ر باوه‌ڕ نه‌هێنن من ئه‌وم، له‌ناو گوناهه‌كانتان ده‌مرن.)  </VERS>
      <VERS vnumber="25">
          پێیان وت: (تۆ كێیت؟)  عیسا پێی فه‌رموون: (ئه‌وه‌یه‌ كه‌ له‌ سه‌ره‌تاوه‌ پێم وتوون.</VERS>
      <VERS vnumber="26">زۆر شتم له‌سه‌رتان هه‌یه‌ بیڵێم و حوكمی پێ بده‌م. به‌ڵام ئه‌وه‌ی ناردوومی ڕاستگۆیه‌، هه‌رچیم له‌و بیستووه‌ به‌ جیهانی ده‌ڵێم.)  </VERS>
      <VERS vnumber="27">
          ئه‌وان تێ‌نه‌گه‌یشتن كه‌ باسی باوكه‌كه‌یان بۆ ده‌كات.</VERS>
      <VERS vnumber="28">بۆیه‌ عیسا پێی فه‌رموون: (كاتێ كوڕی مرۆڤتان به‌رزكرده‌وه‌، ئه‌وسا ده‌زانن من ئه‌وم و له‌ خۆمه‌وه‌ هیچ ناكه‌م، به‌ڵكو وه‌ك باوكه‌كه‌ فێری كردووم قسه‌ ده‌كه‌م.</VERS>
      <VERS vnumber="29">ئه‌وه‌ی ناردوومی له‌گه‌ڵم دایه‌ و به‌ ته‌نها به‌جێی نه‌هێشتووم، چونكه‌ من هه‌میشه‌ به‌گوێره‌ی ڕه‌زامه‌ندی ئه‌و ده‌كه‌م.)</VERS>
      <VERS vnumber="30">كاتێ ئه‌م قسانه‌ی ده‌كرد، زۆر كه‌س باوه‌ڕیان پێی هێنا.  </VERS>
      <VERS vnumber="31">
          ئه‌وسا عیسا به‌و جوله‌كانه‌ی فه‌رموو كه‌ باوه‌ڕیان پێی هێنابوو: (ئه‌گه‌ر له‌ وشه‌كه‌م‌دا جێگیربن، ئه‌وا به‌ ڕاستی قوتابی منن و</VERS>
      <VERS vnumber="32">ڕاستی ده‌ناسن، ڕاستیش ئازادتان ده‌كات.)  </VERS>
      <VERS vnumber="33">
          وه‌ڵامیان دایه‌وه‌: (ئێمه‌ نه‌وه‌ی ئیبراهیمین، هه‌رگیز كۆیله‌ی كه‌س نه‌بووینه‌. ئیتر چۆن ده‌فه‌رمووی: "ئازاد ده‌بن"؟)  </VERS>
      <VERS vnumber="34">
          عیسا وه‌ڵامی دانه‌وه‌: (ڕاستی ڕاستیتان پێ ده‌ڵێم، هه‌ر كه‌سێك گوناه‌ بكات كۆیله‌ی گوناهه‌.</VERS>
      <VERS vnumber="35">كۆیله‌ تاهه‌تایه‌ له‌ ماڵ نامێنێته‌وه‌، به‌ڵام كوڕ تاهه‌تایه‌ ده‌مێنێته‌وه‌.</VERS>
      <VERS vnumber="36">ئه‌گه‌ر كوڕه‌كه‌ ئازادی كردن، ئه‌وا به‌ ڕاستی ئازاد ده‌بن.</VERS>
      <VERS vnumber="37">ده‌زانم له‌ نه‌وه‌ی ئیبراهیمن. به‌ڵام هه‌وڵی كوشتنم ده‌ده‌ن، چونكه‌ وشه‌كه‌م له‌ ئێوه‌دا جێگه‌ی نییه‌.</VERS>
      <VERS vnumber="38">چیم له‌لای باوكم بینیوه‌ ده‌یڵێم، ئێوه‌ش چیتان له‌ باوكتانه‌وه‌ بیستووه‌ ده‌یكه‌ن.)  </VERS>
      <VERS vnumber="39">
          وه‌ڵامیان دایه‌وه‌: (باوكمان ئیبراهیمه‌.)  عیساش پێی فه‌رموون: (ئه‌گه‌ر كوڕی ئیبراهیم بوونایه‌، كرداره‌كانی ئیبراهیمتان ده‌كرد.</VERS>
      <VERS vnumber="40">به‌ڵام ئێستا هه‌وڵی كوشتنم ده‌ده‌ن، چونكه‌ من ئه‌و كه‌سه‌م ئه‌و ڕاستییه‌ی له‌ خوداوه‌ بیستم پێم وتن. ئه‌مه‌ش ئیبراهیم نه‌یكردووه‌.</VERS>
      <VERS vnumber="41">ئێوه‌ كرداره‌كانی باوكتان ده‌كه‌ن.) </VERS>
      <VERS vnumber="42">
          عیسا پێی فه‌رموون: (ئه‌گه‌ر خودا باوكتان بووایه‌، منتان خۆش‌ده‌ویست، چونكه‌ له‌ خوداوه‌ ده‌رچووم و هاتووم. له‌ خۆمه‌وه‌ نه‌هاتووم، به‌ڵكو ئه‌و ناردوومی.</VERS>
      <VERS vnumber="43">بۆچی له‌ قسه‌كانم تێ‌ناگه‌ن؟ چونكه‌ ناتوانن گوێ له‌ وشه‌كه‌م بگرن.</VERS>
      <VERS vnumber="44">ئێوه‌ له‌ ئیبلیسی باوكتانن، ده‌تانه‌وێت به‌ ئاره‌زووه‌كانی باوكتان بكه‌ن. ئه‌و له‌ سه‌ره‌تاوه‌ بكوژ بووه‌، له‌ ڕاستی‌دا نه‌چه‌سپا، چونكه‌ ڕاستی له‌ودا نییه‌. كاتێكیش درۆ ده‌كات، باسی شتی خۆی ده‌كات، چونكه‌ درۆزنه‌ و باوكی درۆیه‌.</VERS>
      <VERS vnumber="45">به‌ڵام چونكه‌ ڕاستی ده‌ڵێم باوه‌ڕم پێ ناكه‌ن!</VERS>
      <VERS vnumber="46">كامه‌تان ده‌توانێت گوناهێكم له‌سه‌ر بسه‌لمێنێ؟ جا ئه‌گه‌ر ڕاستی ده‌ڵێم، بۆچی باوه‌ڕم پێ ناكه‌ن؟</VERS>
      <VERS vnumber="47">ئه‌وه‌ی له‌ خوداوه‌یه‌، گوێ له‌ وته‌ی خودا ده‌گرێت. بۆیه‌ ئێوه‌ گوێ ناگرن، چونكه‌ له‌ خوداوه‌ نین.)  </VERS>
      <VERS vnumber="48">
          جوله‌كه‌كان پێیان وت: (ئایا ئێمه‌ ڕاست ناڵێین كه‌ تۆ سامیره‌یی و ڕۆحی‌پیست هه‌یه‌؟)  </VERS>
      <VERS vnumber="49">
          عیسا وه‌ڵامی دایه‌وه‌: (من رۆحی پیسم تێدا نییه‌، به‌ڵام ڕێزی باوكم ده‌گرم و ئێوه‌ش سووكایه‌تیم پێ ده‌كه‌ن.</VERS>
      <VERS vnumber="50">داوای شكۆ بۆ خۆم ناكه‌م، به‌ڵام هه‌یه‌ بۆم داوا ده‌كات و حوكم ده‌دات.</VERS>
      <VERS vnumber="51">ڕاستی ڕاستیتان پێ ده‌ڵێم: ئه‌گه‌ر یه‌كێك وشه‌كانم بپارێزێت هه‌رگیز مردن نابینێت.)  </VERS>
      <VERS vnumber="52">
          جوله‌كه‌كان پێیان وت: (ئێستا زانیمان ڕۆحی‌پیست هه‌یه‌. ئیبراهیم و پێغه‌مبه‌ران مردن، كه‌چی تۆ ده‌ڵێی: "ئه‌گه‌ر یه‌كێك وشه‌كانم بپارێزێت هه‌رگیز تامی مردن ناكات."</VERS>
      <VERS vnumber="53">ئایا تۆ له‌ ئیبراهیمی باوكمان گه‌وره‌تری كه‌ مرد؟ پێغه‌مبه‌رانیش مردن. خۆت به‌ چی داده‌نێیت؟)  </VERS>
      <VERS vnumber="54">
          عیسا وه‌ڵامی دایه‌وه‌: (ئه‌گه‌ر خۆم شكۆدار بكه‌م، ئه‌وا شكۆیه‌كه‌م هیچ نییه‌. باوكمه‌ كه‌وا شكۆدارم ده‌كات، ئه‌وه‌ی ئێوه‌ ده‌ڵێن خودامانه‌،</VERS>
      <VERS vnumber="55">كه‌ نایناسن. به‌ڵام من ده‌یناسم. ئه‌گه‌ر بڵێم نایناسم، وه‌ك ئێوه‌ ده‌بمه‌ درۆزن. به‌ڵام ده‌یناسم و وشه‌كه‌ی ده‌پارێزم.</VERS>
      <VERS vnumber="56">ئیبراهیمی باوكتان دڵشاد بوو كه‌ ڕۆژی من ببینێت، جا بینی و دڵخۆش بوو.)  </VERS>
      <VERS vnumber="57">
          جوله‌كه‌ش پێیان وت: (تۆ جارێ په‌نجا ساڵ نیت و ئیبراهیمت بینیوه‌؟)  </VERS>
      <VERS vnumber="58">
          عیسا پێی فه‌رموون: (ڕاستی ڕاستیتان پێ ده‌ڵێم، پێش ئه‌وه‌ی ئیبراهیم له‌دایك ببێت، من هه‌م.)</VERS>
      <VERS vnumber="59">ئه‌وسا به‌ردیان هه‌ڵگرت تاكو به‌ردبارانی بكه‌ن، به‌ڵام عیسا خۆی شارده‌وه‌ و له‌ په‌رستگاكه‌ ده‌رچوو.  </VERS>
    </CHAPTER>
    <CHAPTER cnumber="9">
      <VERS vnumber="1">
          كاتێ تێده‌په‌ڕی، پیاوێكی بینی كه‌ به‌ زگماك نابینا بوو،</VERS>
      <VERS vnumber="2">قوتابییه‌كانی لێیان پرسی، وتیان: (ڕابی، كێ گوناهی كردووه‌، ئه‌م پیاوه‌ یان دایك و باوكی، وا به‌ زگماك نابینایه‌؟)  </VERS>
      <VERS vnumber="3">
          عیسا وه‌ڵامی دایه‌وه‌: (نه‌ ئه‌مه‌ گوناهی كردووه‌ نه‌ دایك و باوكیشی، به‌ڵكو تاكو كاره‌كانی خودای تێدا ده‌ربكه‌وێت.</VERS>
      <VERS vnumber="4">تاكو ڕۆژه‌ له‌سه‌رمانه‌ كاری ئه‌وه‌ بكه‌ین كه‌ ناردوومی. ئه‌گینا شه‌و دادێت و كه‌س ناتوانێت كاری تێدا بكات.</VERS>
      <VERS vnumber="5">ئه‌وه‌نده‌ی له‌ جیهان‌دام، منم ڕووناكی جیهان.)  </VERS>
      <VERS vnumber="6">
          ئه‌مه‌ی فه‌رموو و تفی له‌سه‌ر زه‌وی كرد، به‌ تفه‌كه‌ قوڕی گرته‌وه‌، به‌ قوڕه‌كه‌ش چاوی سواخ دا.</VERS>
      <VERS vnumber="7">پێی فه‌رموو: (بڕۆ له‌ گۆمی سیلوام (واتا: نێردراو) خۆت بشۆ.) جا ڕۆیشت، شۆردی و به‌ چاوكراوه‌یی هاته‌وه‌.  </VERS>
      <VERS vnumber="8">
          ئینجا دراوسێ و ئه‌وانه‌ی پێشتر بینیبوویان سواڵ ده‌كات وتیان: (ئه‌مه‌ ئه‌وه‌ نییه‌ داده‌نیشت و سواڵی ده‌كرد؟)</VERS>
      <VERS vnumber="9">هه‌ندێك وتیان: (خۆیه‌تی.) </VERS>
      <VERS vnumber="10">
          ئینجا پێیان وت: (ئه‌ی چۆن چاوت كرایه‌وه‌؟)  </VERS>
      <VERS vnumber="11">
          وه‌ڵامی دایه‌وه‌: (پیاوێك پێی ده‌ووترێ عیسا، قوڕی گرته‌وه‌ و چاومی سواخ دا، پێی فه‌رمووم: "بڕۆ له‌ گۆمی سیلوام خۆت بشۆ." منیش ڕۆیشتم، شۆردم و بینیم.)  </VERS>
      <VERS vnumber="12">
          پێیان وت: (ئه‌و له‌كوێیه‌؟) </VERS>
      <VERS vnumber="13">
          جا ئه‌وه‌ی پێشتر نابینا بوو بردییانه‌ لای فه‌ریسییه‌كان.</VERS>
      <VERS vnumber="14">ئه‌و ڕۆژه‌ی عیسا قوڕه‌كه‌ی گرته‌وه‌ و چاوی كرده‌وه‌ شه‌ممه‌ بوو.</VERS>
      <VERS vnumber="15">فه‌ریسییه‌كانیش لێیان پرسی چۆن بینیت. پێی‌ووتن: (قوڕی خسته‌ سه‌ر چاوم، منیش شوشتم و ده‌بینم.)  </VERS>
      <VERS vnumber="16">
          هه‌ندێك له‌ فه‌ریسییه‌كان وتیان: (ئه‌م پیاوه‌ له‌ خوداوه‌ نییه‌، چونكه‌ شه‌ممه‌ ناپارێزێت.) </VERS>
      <VERS vnumber="17">
          دیسان به‌ نابیناكه‌یان وت: (تۆ ده‌رباره‌ی ئه‌و چی ده‌ڵێی، چونكه‌ چاوی تۆی كرده‌وه‌؟) </VERS>
      <VERS vnumber="18">
          جوله‌كه‌ باوه‌ڕیان نه‌كرد كه‌ ئه‌مه‌ نابینا بووه‌ و وا ده‌بینێت، تاكو دایك و باوكی ئه‌وه‌یان بانگ‌كرد كه‌ ده‌بینێت.</VERS>
      <VERS vnumber="19">لێیان پرسین: (ئایا ئه‌مه‌ كوڕتانه‌ كه‌ ده‌ڵێن به‌ زگماك نابینا بووه‌؟ ئه‌ی ئێستا چۆن ده‌بینێت؟)  </VERS>
      <VERS vnumber="20">
          دایك و باوكی وه‌ڵامیان دایه‌وه‌: (ده‌زانین ئه‌مه‌ كوڕمانه‌ و به‌ زگماك نابینا بوو.</VERS>
      <VERS vnumber="21">به‌ڵام نازانین ئێستا چۆن ده‌بینێت، یان نازانین كێ چاوی كردۆته‌وه‌. له‌ خۆی بپرسن، به‌ته‌مه‌نه‌، باسی خۆی ده‌كات.)</VERS>
      <VERS vnumber="22">دایك و باوكی له‌ ترسی جوله‌كه‌ ئه‌مه‌یان وت، چونكه‌ جوله‌كه‌ ته‌گبیریان كردبوو هه‌ر كه‌سێك دانبنێت كه‌ عیسا مه‌سیحه‌كه‌یه‌، له‌ كه‌نیشت ده‌ریده‌كه‌ن.</VERS>
      <VERS vnumber="23">بۆیه‌ دایك و باوكی وتیان: (به‌ته‌مه‌نه‌، له‌ خۆی بپرسن.)  </VERS>
      <VERS vnumber="24">
          دیسان فه‌ریسییه‌كان ئه‌و پیاوه‌ی پێشتر نابینا بوو بانگیان كرد و پێیان وت: (خودا شكۆدار بكه‌! ده‌زانین ئه‌م پیاوه‌ گوناهباره‌.)  </VERS>
      <VERS vnumber="25">
          كابرا وه‌ڵامی دایه‌وه‌: (ئه‌گه‌ر گوناهباره‌، نازانم، یه‌ك شت ده‌زانم، نابینا بووم و ئێستا ده‌بینم.)  </VERS>
      <VERS vnumber="26">
          بۆیه‌ پێیان وت: (چی لێ‌كردیت؟ چۆن چاوی تۆی كرده‌وه‌؟)  </VERS>
      <VERS vnumber="27">
          وه‌ڵامی دانه‌وه‌: (پێم وتن گوێتان لێ نه‌گرتم. بۆچی دیسان ده‌تانه‌وێ ببیستن؟ ئێوه‌ش ده‌تانه‌وێ ببنه‌ قوتابی ئه‌و؟)  </VERS>
      <VERS vnumber="28">
          جنێویان پێی‌دا و وتیان: (تۆ قوتابی ئه‌ویت! به‌ڵام ئێمه‌ قوتابی موساین.</VERS>
      <VERS vnumber="29">ده‌زانین خودا قسه‌ی له‌گه‌ڵ موسا كرد، به‌ڵام نازانین ئه‌مه‌ له‌كوێوه‌ هاتووه‌.)  </VERS>
      <VERS vnumber="30">
          كابرا وه‌ڵامی دانه‌وه‌: (ئه‌مه‌ شتێكی سه‌یره‌! ئه‌و چاوی كردوومه‌ته‌وه‌، ئێوه‌ش نازانن له‌كوێوه‌ هاتووه‌.</VERS>
      <VERS vnumber="31">ده‌زانین خودا گوێ له‌ گوناهباران ناگرێت، به‌ڵام ئه‌گه‌ر یه‌كێك له‌خواترس بێت و به‌ خواستی بكات، ئه‌وا گوێی لێ ده‌گرێت.</VERS>
      <VERS vnumber="32">هه‌رگیز نه‌بیستراوه‌ یه‌كێك چاوی مرۆڤێكی به‌ زگماك نابینای كردبێته‌وه‌.</VERS>
      <VERS vnumber="33">ئه‌گه‌ر ئه‌م كه‌سه‌ له‌ خوداوه‌ نه‌بێت، نه‌یده‌توانی هیچ بكات.)  </VERS>
      <VERS vnumber="34">
          پێیان وت: (تۆ به‌ ته‌واوی له‌ گوناه‌ له‌دایك بوویت. تۆ فێرمان ده‌كه‌یت؟) جا ده‌ریان‌كرد.  </VERS>
      <VERS vnumber="35">
          عیسا بیستی ده‌ریان‌كردووه‌، دۆزییه‌وه‌ و پێی فه‌رموو: (باوه‌ڕ به‌ كوڕی مرۆڤ ده‌كه‌یت؟)  </VERS>
      <VERS vnumber="36">
          كابرا وه‌ڵامی دایه‌وه‌: (گه‌وره‌م، ئه‌و كێیه‌ تاكو باوه‌ڕی پێ بكه‌م؟)  </VERS>
      <VERS vnumber="37">
          عیسا پێی فه‌رموو: (ئه‌وه‌ی بینیت و ئه‌وه‌ی له‌گه‌ڵت ده‌دوێت، ئه‌وه‌ خۆیه‌تی.)  </VERS>
      <VERS vnumber="38">
          ئه‌ویش وتی: (گه‌وره‌م باوه‌ڕ ده‌كه‌م.) ئینجا كڕنۆشی بۆ برد.  </VERS>
      <VERS vnumber="39">
          عیسا فه‌رمووی: (بۆ حوكمدان هاتوومه‌ته‌ ئه‌م جیهانه‌، تاكو ئه‌وانه‌ی نابینن ببینن و ئه‌وانه‌ی ده‌بینن كوێر بن.)  </VERS>
      <VERS vnumber="40">
          ئه‌وانه‌ی له‌ فه‌ریسییه‌كان بوون و له‌گه‌ڵی بوون كه‌ گوێیان له‌مه‌ بوو، پێیان وت: (ئایا ئێمه‌ش كوێرین؟)  </VERS>
      <VERS vnumber="41">
          عیسا پێی فه‌رموون: (ئه‌گه‌ر كوێر بوونایه‌ گوناهتان نه‌ده‌بوو. به‌ڵام ئێستا ده‌ڵێن: "ده‌بینین،" بۆیه‌ گوناهه‌كه‌تان ده‌مێنێته‌وه‌.)  </VERS>
    </CHAPTER>
    <CHAPTER cnumber="10">
      <VERS vnumber="1">
          (ڕاستی ڕاستیتان پێ ده‌ڵێم، ئه‌وه‌ی له‌ ده‌رگاوه‌ ناچێته‌ ناو پشتیری مه‌ڕه‌كان، به‌ڵكو به‌ ڕێگایه‌كی دیكه‌دا بۆی سه‌رده‌كه‌وێت، ئه‌وه‌ دز و جه‌رده‌یه‌.</VERS>
      <VERS vnumber="2">به‌ڵام ئه‌وه‌ی له‌ ده‌رگاوه‌ بچێته‌ ژووره‌وه‌، ئه‌وه‌ شوانی مه‌ڕانه‌.</VERS>
      <VERS vnumber="3">ده‌رگاوانیش لێی ده‌كاته‌وه‌، مه‌ڕیش گوێ له‌ ده‌نگی ده‌گرن، به‌ ناو بانگی مه‌ڕه‌كانی خۆی ده‌كات و ده‌یانباته‌ ده‌ره‌وه‌.</VERS>
      <VERS vnumber="4">كاتێ هه‌موو ئه‌وانه‌ی خۆی هێنایه‌ ده‌ره‌وه‌، له‌پێشیانه‌وه‌ ده‌ڕوات و مه‌ڕه‌كانیش دوای ده‌كه‌ون، چونكه‌ ده‌نگی ده‌ناسن.</VERS>
      <VERS vnumber="5">هه‌رگیز دوای بێگانه‌ ناكه‌ون، به‌ڵكو لێی ڕاده‌كه‌ن، چونكه‌ ده‌نگی بێگانه‌ ناناسن.)</VERS>
      <VERS vnumber="6">عیسا ئه‌م نموونه‌یه‌ی بۆ گێڕانه‌وه‌، به‌ڵام ئه‌وان تێ‌نه‌گه‌یشتن باسی چییان بۆ ده‌كات.  </VERS>
      <VERS vnumber="7">
          بۆیه‌ دیسان عیسا فه‌رمووی: (ڕاستی ڕاستیتان پێ ده‌ڵێم، منم ده‌رگای مه‌ڕه‌كان.</VERS>
      <VERS vnumber="8">هه‌موو ئه‌وانه‌ی پێش من هاتوون دز و جه‌رده‌ بوون، به‌ڵام مه‌ڕه‌كان گوێیان لێ نه‌گرتن.</VERS>
      <VERS vnumber="9">منم ده‌رگاكه‌. ئه‌وه‌ی له‌ منه‌وه‌ بچێته‌ ژووره‌وه‌ ڕزگاری ده‌بێت، دێته‌ ژووره‌وه‌ و ده‌چێته‌ ده‌ره‌وه‌ و له‌وه‌ڕگا ده‌دۆزێته‌وه‌.</VERS>
      <VERS vnumber="10">دز نایه‌ت بۆ دزین و كوشتن و له‌ناوبردن نه‌بێت. به‌ڵام من هاتووم تاكو ئه‌وان ژیانیان هه‌بێت، ژیانێكی پڕ.  </VERS>
      <VERS vnumber="11">
          منم شوانه‌ دڵسۆزه‌كه‌. شوانی دڵسۆزیش ژیانی خۆی بۆ مه‌ڕه‌كانی داده‌نێت.</VERS>
      <VERS vnumber="12">به‌كرێگیراویش شوان نییه‌ و مه‌ڕه‌كان هی ئه‌و نین. ده‌بینێت گورگ دێت، مه‌ڕه‌كان به‌جێ‌ده‌هێڵێت و ڕاده‌كات، گورگیش مه‌ڕه‌كان ده‌بات و په‌رته‌وازه‌یان ده‌كات.</VERS>
      <VERS vnumber="13">چونكه‌ به‌ كرێ گیراوه‌ و خه‌می مه‌ڕه‌كانی نییه‌.  </VERS>
      <VERS vnumber="14">
          منم شوانه‌ دڵسۆزه‌كه‌. هی خۆم ده‌ناسم و هی خۆشم ده‌مناسن،</VERS>
      <VERS vnumber="15">وه‌ك باوك ده‌مناسێت، منیش باوك ده‌ناسم. ژیانم بۆ مه‌ڕه‌كان داده‌نێم.</VERS>
      <VERS vnumber="16">هه‌روه‌ها مه‌ڕی دیكه‌م هه‌یه‌ سه‌ر به‌م پشتیره‌یه‌ نین، ده‌بێ ئه‌وانیش بهێنم، ئه‌وانیش گوێیان له‌ ده‌نگم ده‌بێت، جا ده‌بنه‌ یه‌ك مێگه‌ل و یه‌ك شوان.</VERS>
      <VERS vnumber="17">بۆیه‌ باوك منی خۆش‌ده‌وێت، چونكه‌ ژیانی خۆم داده‌نێم تاكو وه‌ری بگرمه‌وه‌.</VERS>
      <VERS vnumber="18">كه‌س له‌ منی ناستێنێت، به‌ڵكو خۆم دایده‌نێم. ده‌سه‌ڵاتم هه‌یه‌ دایبنێم و ده‌سه‌ڵاتم هه‌یه‌ بیبه‌مه‌وه‌. ئه‌م ڕاسپارده‌یه‌م له‌ باوكمه‌وه‌ وه‌رگرتووه‌.)  </VERS>
      <VERS vnumber="19">
          به‌هۆی ئه‌م قسانه‌ دیسان دووبه‌ره‌كی له‌نێو جوله‌كه‌ په‌یدابوو.</VERS>
      <VERS vnumber="20">زۆربه‌یان وتیان: (رۆحی پیسی هه‌یه‌ و وڕێنه‌ ده‌كات. بۆچی گوێی لێ ده‌گرن؟)  </VERS>
      <VERS vnumber="21">
          هه‌ندێكی دیكه‌یان وتیان: (ئه‌مه‌ قسه‌ی یه‌كێك‌ نییه‌ ڕۆحی‌پیسی تێدابێت. ئایا ڕۆحی‌پیس ده‌توانێت چاوی نابینا بكاته‌وه‌؟)  </VERS>
      <VERS vnumber="22">
          زستان بوو و له‌ ئۆرشه‌لیم جه‌ژنی هه‌نوكه‌ بوو،</VERS>
      <VERS vnumber="23">عیساش له‌ په‌رستگا له‌ هه‌یوانی سلێمان پیاسه‌ی ده‌كرد.</VERS>
      <VERS vnumber="24">جوله‌كه‌ لێی كۆبوونه‌وه‌ و پێیان وت: (تا كه‌ی به‌ هه‌ڵواسراوی ده‌مانهێڵیته‌وه‌؟ ئه‌گه‌ر تۆ مه‌سیحه‌كه‌یت، به‌ ئاشكرا پێمان بڵێ.)  </VERS>
      <VERS vnumber="25">
          عیسا وه‌ڵامی دانه‌وه‌: (پێم وتن به‌ڵام باوه‌ڕ ناكه‌ن. ئه‌و كارانه‌ی به‌ ناوی باوكمه‌وه‌ ده‌یكه‌م، شایه‌تیم بۆ ده‌ده‌ن.</VERS>
      <VERS vnumber="26">به‌ڵام باوه‌ڕ ناكه‌ن، چونكه‌ له‌ مه‌ڕه‌كانم نین.</VERS>
      <VERS vnumber="27">مه‌ڕه‌كانم گوێ له‌ ده‌نگم ده‌گرن، منیش ده‌یانناسم و دوام‌ده‌كه‌ون،</VERS>
      <VERS vnumber="28">ژیانی تاهه‌تاییان ده‌ده‌مێ و هه‌رگیز له‌ناو ناچن، كه‌سیش له‌ ده‌ستم نایانڕفێنێت.</VERS>
      <VERS vnumber="29">باوكم كه‌ به‌ منی داون له‌ هه‌مووان گه‌وره‌تره‌، كه‌سیش ناتوانێت له‌ ده‌ستی باوك بیانڕفێنێت.</VERS>
      <VERS vnumber="30">من و باوك یه‌كین.)  </VERS>
      <VERS vnumber="31">
          دیسان جوله‌كه‌ به‌ردیان هه‌ڵگرت تاكو به‌ردبارانی بكه‌ن.</VERS>
      <VERS vnumber="32">عیسا وه‌ڵامی دانه‌وه‌: (زۆر كاری چاكم له‌لایه‌ن باوكه‌كه‌وه‌ پیشاندان، به‌هۆی كامیانه‌وه‌ به‌ردبارانم ده‌كه‌ن؟)  </VERS>
      <VERS vnumber="33">
          جوله‌كه‌ وه‌ڵامیان دایه‌وه‌: (له‌به‌ر كردارێكی چاك به‌ردبارانت ناكه‌ین، به‌ڵكو به‌هۆی كفره‌وه‌، چونكه‌ تۆ مرۆڤێكی و خۆت ده‌كه‌یت به‌ خودا.)  </VERS>
      <VERS vnumber="34">
          عیساش وه‌ڵامی دانه‌وه‌: (ئایا له‌ ته‌وراته‌كه‌تان نه‌نووسراوه‌: {من وتم ئێوه‌ خودایه‌كانن}؟</VERS>
      <VERS vnumber="35">ئه‌گه‌ر ئه‌وانه‌ به‌ "خودایه‌كان" بانگ بكات كه‌ وشه‌ی خودا بۆ ئه‌وان هاتووه‌ - و ناتوانرێت نووسراوه‌كه‌ بشكێندرێت -</VERS>
      <VERS vnumber="36">چۆن ئه‌وه‌ی كه‌ باوكه‌كه‌ پیرۆزی كردووه‌ و بۆ جیهانی ناردووه‌ ده‌ڵێن، "كفر ده‌كات،" چونكه‌ وتم: "كوڕی خودام"؟</VERS>
      <VERS vnumber="37">ئه‌گه‌ر كاره‌كانی باوكم ناكه‌م، باوه‌ڕم پێ مه‌كه‌ن.</VERS>
      <VERS vnumber="38">به‌ڵام ئه‌گه‌ر ده‌یكه‌م، هه‌رچه‌نده‌ باوه‌ڕیشم پێ ناكه‌ن، باوه‌ڕ به‌و كارانه‌ بكه‌ن، تاكو بزانن و تێ‌بگه‌ن كه‌ باوك له‌ من دایه‌ و منیش له‌ باوك‌دام.)</VERS>
      <VERS vnumber="39">دیسان ویستیان بیگرن، به‌ڵام له‌ ده‌ستیان ده‌رچوو.  </VERS>
      <VERS vnumber="40">
          ئینجا عیسا چۆوه‌ ئه‌وبه‌ری ئوردون و له‌وێ مایه‌وه‌، له‌و شوێنه‌ی كه‌ یه‌حیا یه‌كه‌م جار خه‌ڵكی له‌ ئاو هه‌ڵده‌كێشا.</VERS>
      <VERS vnumber="41">زۆر خه‌ڵك هاتنه‌ لای و ده‌یان‌ووت: (یه‌حیا هیچ نیشانه‌یه‌كی نه‌كرد، به‌ڵام هه‌رچی یه‌حیا ده‌رباره‌ی ئه‌م پیاوه‌ وتی ڕاست بوو.)</VERS>
      <VERS vnumber="42">له‌وێ خه‌ڵكێكی زۆر باوه‌ڕیان پێ هێنا.  </VERS>
    </CHAPTER>
    <CHAPTER cnumber="11">
      <VERS vnumber="1">
          پیاوێك به‌ ناوی له‌عازری بێت‌عه‌نیا نه‌خۆش بوو، خه‌ڵكی گونده‌كه‌ی مریه‌م و مه‌رسای خوشكی بوو.</VERS>
      <VERS vnumber="2">مریه‌م ئه‌وه‌بوو كه‌ خوداوه‌ندی به‌ بۆن چه‌وركرد و به‌ پرچی پێیه‌كانی سڕییه‌وه‌، له‌عازری براشی نه‌خۆش بوو.</VERS>
      <VERS vnumber="3">خوشكه‌كان هه‌واڵیان بۆ نارد و وتیان: (گه‌وره‌م، ئه‌وه‌تا ئه‌وه‌ی خۆشت‌ده‌وێت نه‌خۆشه‌.)  </VERS>
      <VERS vnumber="4">
          كاتێ عیسا ئه‌مه‌ی بیست فه‌رمووی: (ئه‌م نه‌خۆشییه‌ بۆ مردن نییه‌، به‌ڵكو بۆ شكۆداری خودایه‌، تاكو به‌هۆیه‌وه‌ كوڕی خودا شكۆدار بێت.)</VERS>
      <VERS vnumber="5">عیساش مه‌رسا و خوشكه‌كه‌ی و له‌عازری خۆش‌ده‌ویست،</VERS>
      <VERS vnumber="6">بۆیه‌ كاتێ بیستی نه‌خۆشه‌، له‌و شوێنه‌ی لێی‌بوو دوو ڕۆژ مایه‌وه‌.  </VERS>
      <VERS vnumber="7">
          دوای ئه‌مه‌ به‌ قوتابییه‌كانی فه‌رموو: (با بچینه‌وه‌ یه‌هودیا.)  </VERS>
      <VERS vnumber="8">
          قوتابییه‌كان پێیان وت: (ڕابی، ئێستا جوله‌كه‌ به‌ته‌مابوون به‌ردبارانت بكه‌ن، دیسان ده‌چیته‌وه‌ ئه‌وێ؟)  </VERS>
      <VERS vnumber="9">
          عیساش وه‌ڵامی دایه‌وه‌: (ئایا ڕۆژ دوازده‌ كاتژمێر نییه‌؟ ئه‌وه‌ی به‌ ڕۆژ بڕوات ساتمه‌ ناكات، چونكه‌ ڕووناكی ئه‌م جیهانه‌ ده‌بینێت.</VERS>
      <VERS vnumber="10">به‌ڵام ئه‌وه‌ی به‌ شه‌و بڕوات ساتمه‌ ده‌كات، چونكه‌ ڕووناكی تێدا نییه‌.)  </VERS>
      <VERS vnumber="11">
          ئه‌مانه‌ی فه‌رموو، پاشان پێی فه‌رموون: (له‌عازری دۆستمان نووستووه‌، به‌ڵام ده‌چم تاكو به‌خه‌به‌ری بهێنمه‌وه‌.)  </VERS>
      <VERS vnumber="12">
          ئینجا قوتابییه‌كان پێیان وت: (گه‌وره‌م، ئه‌گه‌ر نووستووه‌، چاك‌ده‌بێته‌وه‌.)</VERS>
      <VERS vnumber="13">عیسا باسی مردنی ئه‌وی كرد، به‌ڵام ئه‌وان وایانزانی باسی نووستنی پشوودان ده‌كات.  </VERS>
      <VERS vnumber="14">
          عیساش به‌ ئاشكرا پێی فه‌رموون: (له‌عازر مرد.</VERS>
      <VERS vnumber="15">له‌به‌ر ئێوه‌ دڵشادم كه‌ له‌وێ نه‌بووم، تاكو باوه‌ڕ بهێنن. به‌ڵام با بڕۆینه‌ لای.)  </VERS>
      <VERS vnumber="16">
          تۆماسیش كه‌ به‌ دووانه‌ بانگ ده‌كرا، به‌ قوتابییه‌ هاوه‌ڵه‌كانی وت: (با ئێمه‌ش بڕۆین تاكو له‌گه‌ڵ ئه‌ودا بمرین.)  </VERS>
      <VERS vnumber="17">
          كاتێ عیسا گه‌یشت، زانی وا چوار ڕۆژه‌ له‌ گۆڕ دایه‌.</VERS>
      <VERS vnumber="18">بێت‌عه‌نیاش نزیكه‌ی پازده‌ تیرهاوێژ له‌ ئۆرشه‌لیمه‌وه‌ دوور بوو.</VERS>
      <VERS vnumber="19">زۆر جوله‌كه‌ هاتنه‌ لای مه‌رسا و مریه‌م تاكو سه‌ره‌خۆشی براكه‌یان لێ بكه‌ن.</VERS>
      <VERS vnumber="20">كاتێ مه‌رسا بیستی عیسا هاتووه‌، به‌ره‌وپیری چوو، به‌ڵام مریه‌م له‌ ماڵ مایه‌وه‌.  </VERS>
      <VERS vnumber="21">
          ئینجا مه‌رسا به‌ عیسای وت: (گه‌وره‌م، ئه‌گه‌ر لێره‌ بووای، براكه‌م نه‌ده‌مرد.</VERS>
      <VERS vnumber="22">ئێستاش ده‌زانم هه‌رچی له‌ خودا داوا بكه‌یت، خودا ده‌تداتێ.)  </VERS>
      <VERS vnumber="23">
          عیسا پێی فه‌رموو: (براكه‌ت هه‌ڵده‌ستێته‌وه‌.)  </VERS>
      <VERS vnumber="24">
          مه‌رساش پێی‌ووت: (ده‌زانم له‌ هه‌ڵستانه‌وه‌ی ڕۆژی دوایی هه‌ڵده‌ستێته‌وه‌.)  </VERS>
      <VERS vnumber="25">
          عیسا پێی فه‌رموو: (منم هه‌ڵستانه‌وه‌ و ژیان. ئه‌وه‌ی باوه‌ڕم پێ بهێنێت، ئه‌گه‌ر بشمرێت ده‌ژیێته‌وه‌.</VERS>
      <VERS vnumber="26">هه‌روه‌ها هه‌ر كه‌سێك كه‌ زیندووه‌ و باوه‌ڕم پێ بهێنێت هه‌رگیز نامرێت. باوه‌ڕ به‌مه‌ ده‌كه‌یت؟)  </VERS>
      <VERS vnumber="27">
          پێی‌ووت: (به‌ڵێ گه‌وره‌م. باوه‌ڕم هێناوه‌ كه‌ تۆ مه‌سیحه‌كه‌یت، كوڕی خودای، ئه‌وه‌ی بۆ جیهان دێت.)  </VERS>
      <VERS vnumber="28">
          كه‌ ئه‌مه‌ی وت، چوو مریه‌می خوشكی بانگ‌كرد و به‌ نهێنی وتی: (مامۆستا لێره‌یه‌، بانگت ده‌كات.)</VERS>
      <VERS vnumber="29">ئه‌ویش كه‌ ئه‌مه‌ی بیست خێرا هه‌ڵستا و هاته‌ لای.</VERS>
      <VERS vnumber="30">عیسا هێشتا نه‌هاتبووه‌ ناو گونده‌كه‌، به‌ڵكو له‌و شوێنه‌ بوو كه‌ مه‌رسای لێ تووش‌بوو.</VERS>
      <VERS vnumber="31">ئه‌و جوله‌كانه‌ی له‌ ماڵه‌وه‌ له‌گه‌ڵی بوون و دڵنه‌واییان ده‌كرد، بینییان مریه‌م خێرا هه‌ڵستا و چووه‌ ده‌ره‌وه‌، دوای كه‌وتن، وایانزانی ده‌چێته‌ سه‌ر گۆڕه‌كه‌ تاكو له‌وێ بگریێت.  </VERS>
      <VERS vnumber="32">
          كاتێ مریه‌م گه‌یشته‌ ئه‌و شوێنه‌ی عیسای لێ‌بوو و ئه‌وی بینی، به‌سه‌ر پێی‌دا كه‌وت و پێی‌ووت: (گه‌وره‌م، ئه‌گه‌ر لێره‌ بووای، براكه‌م نه‌ده‌مرد.)  </VERS>
      <VERS vnumber="33">
          عیساش كه‌ بینی ده‌گریێت و ئه‌و جوله‌كانه‌ش كه‌ له‌گه‌ڵی هاتبوون ده‌گریێن، كاری له‌ ڕۆحی كرد و په‌شۆكا،</VERS>
      <VERS vnumber="34">فه‌رمووی: (له‌كوێتان داناوه‌؟) پێیان وت: (گه‌وره‌م، وه‌ره‌ و ببینه‌.)  </VERS>
      <VERS vnumber="35">
          جا عیسا گریا.  </VERS>
      <VERS vnumber="36">
          بۆیه‌ جوله‌كه‌كان وتیان: (سه‌یر بكه‌ن چه‌ند خۆشی‌ده‌ویست!)  </VERS>
      <VERS vnumber="37">
          به‌ڵام هه‌ندێكیان وتیان: (ئه‌مه‌ كه‌ چاوی نابیناكه‌ی كرده‌وه‌، ئایا نه‌یده‌توانی وای بكردبووایه‌ ئه‌میش نه‌مردبووایه‌؟)  </VERS>
      <VERS vnumber="38">
          دیسان عیسا له‌ ناخه‌وه‌ كاری تێكرد و هاته‌ لای گۆڕه‌كه‌ كه‌ ئه‌شكه‌وتێك بوو به‌ردێكی پێوه‌نرابوو.</VERS>
      <VERS vnumber="39">عیسا فه‌رمووی: (به‌رده‌كه‌ لاده‌ن.) </VERS>
      <VERS vnumber="40">
          عیساش پێی فه‌رموو: (ئه‌ی پێم نه‌ووتی ئه‌گه‌ر باوه‌ڕ بكه‌یت شكۆی خودا ده‌بینیت؟)  </VERS>
      <VERS vnumber="41">
          ئه‌وسا به‌رده‌كه‌یان لابرد، عیساش چاوی هه‌ڵبڕی و فه‌رمووی: (باوكه‌، سوپاست ده‌كه‌م كه‌ گوێت لێ گرتم.</VERS>
      <VERS vnumber="42">زانیم كه‌ تۆ هه‌میشه‌ گوێم لێ ده‌گریت. به‌ڵام له‌به‌ر ئه‌و خه‌ڵكه‌ی له‌م ناوه‌ ڕاوه‌ستاون ئه‌مه‌م وت، تاكو باوه‌ڕ بكه‌ن كه‌ تۆ منت ناردووه‌.)  </VERS>
      <VERS vnumber="43">
          كه‌ ئه‌مه‌ی وت به‌ ده‌نگێكی به‌رز هاواری كرد: (له‌عازر وه‌ره‌ ده‌ره‌وه‌!)</VERS>
      <VERS vnumber="44">ئه‌وسا مردووه‌كه‌ هاته‌ ده‌ره‌وه‌، ده‌ست و قاچی به‌ كفن به‌سترابوو، ڕووشی به‌ ده‌سماڵێك پێچرابوو. </VERS>
      <VERS vnumber="45">
          بۆیه‌ زۆر له‌ جوله‌كه‌كان، كه‌ بۆ لای مریه‌م هاتبوون، كاتێ ئه‌مه‌یان بینی كه‌ عیسا كردی، باوه‌ڕیان پێی هێنا.</VERS>
      <VERS vnumber="46">به‌ڵام هه‌ندێكیان چوونه‌ لای فه‌ریسییه‌كان و ئه‌وه‌ی عیسا كردبووی پێیان وتن.</VERS>
      <VERS vnumber="47">بۆیه‌ كاهینانی باڵا و فه‌ریسییه‌كان سه‌نهه‌درینیان كۆكرده‌وه‌.  وتیان: (چی بكه‌ین؟ چونكه‌ ئه‌م پیاوه‌ نیشانه‌ی زۆر ده‌كات.</VERS>
      <VERS vnumber="48">ئه‌گه‌ر ئاوا لێی گه‌ڕێین هه‌موو خه‌ڵكه‌كه‌ باوه‌ڕی پێ ده‌هێنن، ڕۆمانییه‌كانیش دێن، شوێن و گه‌لمان ده‌به‌ن.)  </VERS>
      <VERS vnumber="49">
          یه‌كێك له‌وان، قه‌یافا، ئه‌و ساڵه‌ سه‌رۆك كاهین بوو، پێی‌ووتن: (ئێوه‌ هیچ نازانن،</VERS>
      <VERS vnumber="50">تێ‌ناگه‌ن، باشتر وایه‌ بۆتان پیاوێك له‌ جیاتی گه‌ل بمرێت، له‌وه‌ی گه‌له‌كه‌ هه‌مووی له‌ناوبچێت.)  </VERS>
      <VERS vnumber="51">
          ئه‌و له‌ خۆیه‌وه‌ ئه‌مه‌ی نه‌ووت، به‌ڵكو له‌و ساڵه‌دا سه‌رۆك كاهین بوو، پێشبینی كرد كه‌ عیسا خه‌ریكه‌ له‌ جیاتی گه‌ل ده‌مرێت،</VERS>
      <VERS vnumber="52">نه‌ك ته‌نها له‌ جیاتی ئه‌و گه‌له‌، به‌ڵكو تاكو منداڵانی خوداش كه‌ په‌رته‌وازه‌ بوونه‌ بۆ یه‌ك كۆبكاته‌وه‌.</VERS>
      <VERS vnumber="53">ئیتر له‌و ڕۆژه‌وه‌ ڕاوێژیان كرد بیكوژن.  </VERS>
      <VERS vnumber="54">
          بۆیه‌ چیتر عیسا به‌ ئاشكرا به‌ ناو جوله‌كان‌دا نه‌ده‌گه‌ڕا، به‌ڵكو له‌وێوه‌ چووه‌ ناوچه‌كانی نزیك چۆڵه‌وانی، بۆ شارێك ناوی ئه‌فرایم بوو، له‌گه‌ڵ قوتابییه‌كانی له‌وێ مایه‌وه‌.  </VERS>
      <VERS vnumber="55">
          له‌و كاته‌دا جه‌ژنی په‌سخه‌ی جوله‌كه‌ نزیك بوو، زۆر كه‌س له‌ گونده‌كانه‌وه‌ پێش په‌سخه‌ بۆ ئۆرشه‌لیم چوون تاكو خۆیان پاك‌بكه‌نه‌وه‌.</VERS>
      <VERS vnumber="56">جا داوای عیسایان ده‌كرد، له‌ په‌رستگا ڕاوه‌ستابوون به‌ یه‌كتریان ده‌ووت: (ڕاتان چییه‌؟ نایه‌ته‌ جه‌ژن؟)</VERS>
      <VERS vnumber="57">كاهینانی باڵا و فه‌ریسییه‌كانیش فه‌رمانیان ده‌ركردبوو ئه‌گه‌ر یه‌كێك بزانێت ئه‌و له‌كوێیه‌، ده‌بێت ئاشكرای بكات، تاكو بیگرن.  </VERS>
    </CHAPTER>
    <CHAPTER cnumber="12">
      <VERS vnumber="1">
          شه‌ش ڕۆژ پێش جه‌ژنی په‌سخه‌ عیسا هاته‌ بێت‌عه‌نیا كه‌ له‌عازری لێ‌بوو، ئه‌وه‌ی عیسا له‌نێو مردووان هه‌ڵیستانده‌وه‌.</VERS>
      <VERS vnumber="2">له‌وێ شێوێكیان بۆی كرد، مه‌رسا خزمه‌تی ده‌كرد، له‌عازریش یه‌كێك بوو له‌وانه‌ی له‌گه‌ڵی پاڵی‌دابۆوه‌.</VERS>
      <VERS vnumber="3">مریه‌میش نیو لیترێك بۆنی ناردینی ساده‌ی گرانبه‌های هێنا و پێی عیسای چه‌وركرد، ئینجا به‌ قژی پێی سڕییه‌وه‌، ماڵه‌كه‌ش پڕبوو له‌ بۆنه‌ خۆشه‌كه‌.  </VERS>
      <VERS vnumber="4">
          یه‌هوزای ئه‌سخه‌ریوتی كه‌ یه‌كێك بوو له‌ قوتابییه‌كانی و به‌ته‌مابوو به‌ گرتنی بدات، وتی:</VERS>
      <VERS vnumber="5">(بۆچی ئه‌م بۆنه‌ به‌ سێ سه‌د دینار نه‌فرۆشرا و نه‌‌درا هه‌ژاران؟)</VERS>
      <VERS vnumber="6">ئه‌مه‌ی وت نه‌ك له‌به‌ر ئه‌وه‌ی خه‌می هه‌ژاران ده‌خوات، به‌ڵكو له‌به‌ر ئه‌وه‌ی دز بوو و سندوقی پاره‌شی له‌لا بوو، هه‌رچی تێدا دابنرابووایه‌ ده‌یبرد.  </VERS>
      <VERS vnumber="7">
          عیساش فه‌رمووی: (وازی لێ بهێنن، بۆ ڕۆژی ناشتنم هه‌ڵیگرتبوو،</VERS>
      <VERS vnumber="8">چونكه‌ هه‌ژاران هه‌میشه‌ له‌گه‌ڵتانن، به‌ڵام من هه‌میشه‌ له‌لاتان نیم.)  </VERS>
      <VERS vnumber="9">
          كاتێ حه‌شاماتێك جوله‌كه‌ زانییان ئه‌و له‌وێیه‌، هاتن، نه‌ك ته‌نها له‌به‌ر عیسا، به‌ڵكو بۆ بینینی له‌عازریش كه‌ له‌نێو مردووان هه‌ڵیستانده‌وه‌.</VERS>
      <VERS vnumber="10">ئه‌وسا كاهینانی باڵا ته‌گبیریان كرد له‌عازریش بكوژن،</VERS>
      <VERS vnumber="11">چونكه‌ زۆر جوله‌كه‌ له‌به‌ر ئه‌و ده‌ڕۆیشتن و باوه‌ڕیان به‌ عیسا ده‌هێنا.  </VERS>
      <VERS vnumber="12">
          ڕۆژی دوایی، ئه‌و حه‌شاماته‌ی هاتبوونه‌ جه‌ژن، بیستیان عیسا دێته‌ ئۆرشه‌لیم.</VERS>
      <VERS vnumber="13">لقه‌ دارخورمایان برد و به‌ره‌وپیری چوون، هاواریان ده‌كرد:  (هۆسانا! {ستایشكراوه‌ ئه‌وه‌ی به‌ ناوی خوداوه‌نده‌وه‌ دێت!}پاشای ئیسرائیل!) </VERS>
      <VERS vnumber="14">
          عیسا جاشكێكی بینی، سواری بوو، وه‌ك نووسراوه‌:</VERS>
      <VERS vnumber="15">{مه‌ترسه‌ ئه‌ی كچی سییۆن،ئه‌وه‌تا پاشاكه‌ت دێتبه‌ سواری جاش ماكه‌رێك.} </VERS>
      <VERS vnumber="16">
          سه‌ره‌تا قوتابییه‌كانی له‌مانه‌ تێ‌نه‌گه‌یشتن. به‌ڵام كه‌ عیسا شكۆدار كرا، بیریان كه‌وته‌وه‌ كه‌ ئه‌مانه‌ ده‌رباره‌ی ئه‌و نووسراوه‌، ئه‌وانیش ئه‌مانه‌یان بۆ ئه‌و كرد.  </VERS>
      <VERS vnumber="17">
          خه‌ڵكه‌كه‌ش كه‌ له‌گه‌ڵی بوون كاتێ له‌عازری له‌ گۆڕه‌كه‌وه‌ بانگ‌كرد و له‌نێو مردووان‌دا هه‌ڵیستانده‌وه، شایه‌تییان بۆی ده‌دا.</VERS>
      <VERS vnumber="18">بۆیه‌ خه‌ڵكه‌كه‌ پێشوازییان كرد، چونكه‌ بیستیان ئه‌و نیشانه‌یه‌ی كردووه‌.</VERS>
      <VERS vnumber="19">فه‌ریسییه‌كانیش به‌ یه‌كتریان وت: (ده‌بینن ئێوه‌ هیچتان له‌ ده‌ست نایه‌ت؟ ئه‌وه‌تا هه‌موو جیهان دوای كه‌وت!)  </VERS>
      <VERS vnumber="20">
          هه‌ندێك یۆنانی له‌نێو ئه‌وانه‌ بوون كه‌ هاتبوون له‌ جه‌ژن‌دا خواپه‌رستی بكه‌ن،</VERS>
      <VERS vnumber="21">ئه‌مان هاتنه‌ لای فیلیپۆسی خه‌ڵكی بێت‌سه‌یدای جه‌لیل، پێیان وت: (گه‌وره‌م، ده‌مانه‌وێت عیسا ببینین.)</VERS>
      <VERS vnumber="22">فیلیپۆسیش هات و به‌ ئه‌ندراوسی وت، ئینجا ئه‌ندراوس و فلیپۆس هاتن و به‌ عیسایان وت.  </VERS>
      <VERS vnumber="23">
          عیساش وه‌ڵامی دانه‌وه‌ و فه‌رمووی: (كاتی شكۆداركردنی كوڕی مرۆڤ هاتووه‌.</VERS>
      <VERS vnumber="24">ڕاستی ڕاستیتان پێ ده‌ڵێم، ده‌نكه‌ گه‌نم ئه‌گه‌ر نه‌كه‌وێته‌ ناو زه‌وی و نه‌مرێت، به‌ ته‌نها ده‌مێنێته‌وه‌. به‌ڵام كه‌ مرد، ئه‌وسا به‌رهه‌می زۆر ده‌دات.</VERS>
      <VERS vnumber="25">ئه‌وه‌ی ژیانی خۆی خۆش‌ده‌وێت، ده‌یدۆڕێنێت. ئه‌وه‌ش كه‌ له‌م جیهانه‌دا ڕقی له‌ ژیانی خۆی ده‌بێته‌وه‌، بۆ ژیانی تاهه‌تایی هه‌ڵیده‌گرێت.</VERS>
      <VERS vnumber="26">ئه‌وه‌ی خزمه‌تم ده‌كات با به‌دوام بكه‌وێت. جا له‌ هه‌ر شوێنێك بم، خزمه‌تكاریشم له‌وێیه‌. ئه‌گه‌ر یه‌كێك خزمه‌تم بكات باوكه‌كه‌ ڕێزی لێ ده‌گرێت.)  </VERS>
      <VERS vnumber="27">
          (ئێستا دڵم په‌شۆكاوه‌، چی بڵێم؟ "باوكه‌ له‌م كاته‌ ڕزگارم بكه‌"؟ نه‌خێر به‌ڵام من بۆ ئه‌م كاته‌ هاتووم.</VERS>
      <VERS vnumber="28">باوكه‌، ناوت شكۆدار بكه‌!)  جا ده‌نگێك له‌ ئاسمانه‌وه‌ هات: (شكۆدارم كردووه‌ و شكۆداریشی ده‌كه‌مه‌وه‌.)</VERS>
      <VERS vnumber="29">بۆیه‌ خه‌ڵكه‌كه‌ی ڕاوه‌ستابوون و گوێیان لێ‌بوو، وتیان: (هه‌وره‌تریشقه‌ بوو!) هه‌ندێكی دیكه‌ وتیان: (فریشته‌یه‌ك قسه‌ی له‌گه‌ڵ كرد.)  </VERS>
      <VERS vnumber="30">
          عیسا وه‌ڵامی دایه‌وه‌ و فه‌رمووی: (ئه‌م ده‌نگه‌ی هات بۆ من نه‌بوو، به‌ڵكو بۆ ئێوه‌ بوو.</VERS>
      <VERS vnumber="31">ئێستا حوكمدانی ئه‌م جیهانه‌یه‌. ئێستا سه‌رۆكی ئه‌م جیهانه‌ ده‌رده‌كرێت.</VERS>
      <VERS vnumber="32">كاتێ منیش له‌ زه‌وییه‌وه‌ به‌رز كرامه‌وه‌، ئه‌وا هه‌مووان بۆ لای خۆم ڕاده‌كێشم.)</VERS>
      <VERS vnumber="33">ئه‌مه‌ی وت ئاماژه‌ی ده‌كرد به‌و مردنه‌ی كه‌ خه‌ریكه‌ ده‌مرێت.  </VERS>
      <VERS vnumber="34">
          خه‌ڵكه‌كه‌ وه‌ڵامیان دایه‌وه‌: (له‌ ته‌ورات‌دا بیستوومانه‌ كه‌ مه‌سیح تاهه‌تایه‌ ده‌مێنێته‌وه‌، ئیتر چۆن ده‌ڵێی "كوڕی مرۆڤ ده‌بێت به‌رز بكرێته‌وه‌"؟ ئه‌م كوڕی مرۆڤه‌ كێیه‌؟)  </VERS>
      <VERS vnumber="35">
          عیساش پێی فه‌رموون: (ڕووناكییه‌كه‌ كاتێكی كه‌م له‌گه‌ڵتانه‌. ئینجا تا ئه‌وه‌ی ڕووناكییه‌كه‌تان هه‌یه‌ بڕۆن نه‌وه‌ك تاریكیتان به‌سه‌ردا بێت. خۆ ئه‌وه‌ی به‌ تاریكی‌دا ده‌ڕوات نازانێ بۆ كوێ ده‌ڕوات.</VERS>
      <VERS vnumber="36">تاوه‌كو ڕووناكییه‌كه‌تان هه‌یه‌ باوه‌ڕ به‌ ڕووناكییه‌كه‌ بهێنن، تاكو ببنه‌ ڕۆڵه‌ی ڕووناكییه‌كه‌.) عیسا ئه‌مانه‌ی فه‌رموو، ڕۆیشت و لێیان شاردرایه‌وه‌.  </VERS>
      <VERS vnumber="37">
          هه‌رچه‌نده‌ زۆر نیشانه‌ی له‌به‌رده‌میان كرد، باوه‌ڕیان پێ نه‌هێنا،</VERS>
      <VERS vnumber="38">تاكو وته‌ی ئیشایا پێغه‌مبه‌ر بێته‌ دی كه‌ وتی:  {ئه‌ی خوداوه‌ند، كێ باوه‌ڕی به‌ په‌یامه‌كه‌مان كرد؟بازووی خوداوه‌ند بۆ كێ ده‌ركه‌وت؟} </VERS>
      <VERS vnumber="39">
          بۆیه‌ نه‌یانتوانی باوه‌ڕ بهێنن، چونكه‌ ئیشایا وتییه‌وه‌:</VERS>
      <VERS vnumber="40">{چاویانی كوێر و دڵیانی ڕه‌ق كردبوو،تاكو به‌ چاویان نه‌بینن و به‌ دڵیان تێنه‌گه‌ن وبگه‌ڕێنه‌وه‌ و منیش چاكیان بكه‌مه‌وه‌.}</VERS>
      <VERS vnumber="41">ئیشایا ئه‌مانه‌ی وت، چونكه‌ شكۆی ئه‌وی بینی و باسی كرد.  </VERS>
      <VERS vnumber="42">
          هه‌رچه‌نده‌ زۆر له‌ سه‌رۆكه‌كانیش باوه‌ڕیان پێی هێنا، به‌ڵام له‌به‌ر فه‌ریسییه‌كان ڕایاننه‌ده‌گه‌یاند نه‌وه‌ك له‌ كه‌نیشت ده‌ربكرێن،</VERS>
      <VERS vnumber="43">چونكه‌ زیاتر حه‌زیان له‌ شكۆی خه‌ڵكی بوو نه‌ك شكۆی خودا.  </VERS>
      <VERS vnumber="44">
          عیساش هاواری كرد و فه‌رمووی: (ئه‌وه‌ی باوه‌ڕم پێ بهێنێت، باوه‌ڕ به‌ من ناهێنێ، به‌ڵكو به‌وه‌ی ناردوومی،</VERS>
      <VERS vnumber="45">ئه‌وه‌ش كه‌ ده‌مبینێت، ئه‌وه‌ ده‌بینێت كه‌ ناردوومی.</VERS>
      <VERS vnumber="46">من وه‌ك ڕووناكی هاتوومه‌ته‌ جیهان، تاكو هه‌ر كه‌سێك باوه‌ڕم پێ بهێنێت له‌ تاریكی‌دا نه‌مێنێته‌وه‌.  </VERS>
      <VERS vnumber="47">
          ئه‌گه‌ر یه‌كێك گوێی له‌ وته‌كانم بوو و نه‌یپاراست، من حوكمی ناده‌م، چونكه‌ نه‌هاتووم تاكو جیهان حوكم بده‌م، به‌ڵكو جیهان ڕزگار بكه‌م.</VERS>
      <VERS vnumber="48">ئه‌وه‌ی ڕه‌تم بكاته‌وه‌ و وته‌كانم وه‌رنه‌گرێت، یه‌كێكی هه‌یه‌ حوكمی بدات، ئه‌و قسه‌یه‌ی كردم له‌ ڕۆژی دوایی حوكمی ده‌دات.</VERS>
      <VERS vnumber="49">چونكه‌ له‌ خۆمه‌وه‌ قسه‌م نه‌كردووه‌، به‌ڵكو باوك كه‌ ناردوومی، ئه‌و ڕایسپاردووم كه‌ چی بڵێم و قسه‌ی چی بكه‌م.</VERS>
      <VERS vnumber="50">ده‌زانم ڕاسپارده‌ی ئه‌و ژیانی تاهه‌تاییه‌، جا هه‌رچی ده‌یڵێم، چۆن باوك پێی فه‌رمووم ئاوا ده‌ڵێم.)  </VERS>
    </CHAPTER>
    <CHAPTER cnumber="13">
      <VERS vnumber="1">
          پێش جه‌ژنی په‌سخه‌، عیسا ده‌یزانی كاتی هاتووه‌ ئه‌م جیهانه‌ به‌جێ‌بهێڵێت بۆ لای باوك، جا ئه‌وانه‌ی هی خۆی بوون له‌ جیهان‌دا خۆشی‌ویستن، تاكو ئه‌وپه‌ڕی خۆش‌ویستن.  </VERS>
      <VERS vnumber="2">
          ژه‌می ئێواره‌ بوو، شه‌یتان خستبوویه‌ دڵی یه‌هوزای ئه‌سخه‌ریوتی كوڕی شیمۆن، كه‌وا عیسا به‌ گرتن بدات.</VERS>
      <VERS vnumber="3">عیساش ده‌یزانی باوك هه‌موو شتێكی خستۆته‌ ژێر ده‌ستی، له‌ خوداوه‌ هاتووه‌ و بۆ خوداش ده‌گه‌ڕێته‌وه‌.</VERS>
      <VERS vnumber="4">له‌سه‌ر خوان هه‌ڵستا، كه‌وایه‌كه‌ی داكه‌ند و خاولییه‌كی هه‌ڵگرت و له‌ ناوقه‌دی به‌ستا،</VERS>
      <VERS vnumber="5">ئینجا ئاوی له‌ له‌گه‌نێك كرد و ده‌ستی به‌ شوشتنی پێی قوتابییه‌كان كرد و به‌و خاولییه‌ی به‌ ناوقه‌دیه‌وه‌ به‌ستبووی ده‌یسڕییه‌وه‌.  </VERS>
      <VERS vnumber="6">
          كاتێ گه‌یشته‌ سه‌ر شیمۆن په‌ترۆس، شیمۆن پێی‌ووت: (گه‌وره‌م تۆ پێی من ده‌شۆیت؟)  </VERS>
      <VERS vnumber="7">
          عیسا له‌ وه‌ڵام‌دا پێی فه‌رموو: (ئێستا ئه‌مه‌ی ده‌یكه‌م تێی‌ناگه‌یت، به‌ڵام دواتر تێی‌ده‌گه‌یت.)  </VERS>
      <VERS vnumber="8">
          په‌ترۆس پێی‌ووت: (هه‌رگیز پێم ناشۆیت.) </VERS>
      <VERS vnumber="9">
          جا شیمۆن په‌ترۆس پێی‌ووت: (گه‌وره‌م، ته‌نها پێم نا، به‌ڵكو ده‌ست و سه‌ریشم!)  </VERS>
      <VERS vnumber="10">
          عیساش پێی فه‌رموو: (ئه‌وه‌ی خۆی شوشتبێت ته‌نیا پێویستی به‌ پێ شوشتن هه‌یه‌، هه‌مووی پاكه‌. ئێوه‌ش پاكن به‌ڵام هه‌مووتان نا.)</VERS>
      <VERS vnumber="11">چونكه‌ ده‌یزانی كێ به‌ گرتنی ده‌دات، فه‌رمووی: (هه‌مووتان پاك نین.)  </VERS>
      <VERS vnumber="12">
          كه‌ پێیانی شوشت، كه‌وایه‌كه‌ی هه‌ڵگرت و دانیشته‌وه‌، پێی فه‌رموون: (ئایا له‌وه‌ی بۆم كردن تێگه‌یشتن؟</VERS>
      <VERS vnumber="13">ئێوه‌ به‌ "مامۆستا" و "گه‌وره‌" بانگم ده‌كه‌ن و ڕاست ده‌كه‌ن، چونكه‌ وام.</VERS>
      <VERS vnumber="14">جا كه‌ من گه‌وره‌ و مامۆستام و پێم شوشتن، ئێوه‌ش له‌سه‌رتانه‌ پێی یه‌كتری بشۆن.</VERS>
      <VERS vnumber="15">چونكه‌ نموونه‌یه‌كم پێ‌دان تاكو ئه‌وه‌ی من بۆم كردن ئێوه‌ش بیكه‌ن.</VERS>
      <VERS vnumber="16">ڕاستی ڕاستیتان پێ ده‌ڵێم: كۆیله‌ له‌ گه‌وره‌كه‌ی گه‌وره‌تر نییه‌، نێردراویش له‌وه‌ی ناردوویه‌تی گه‌وره‌تر نییه‌.</VERS>
      <VERS vnumber="17">ئه‌گه‌ر ئه‌مانه‌تان زانی، خۆزگه‌ ده‌خوازرێ به‌ ئێوه‌ ئه‌گه‌ر په‌یڕه‌وتان كرد.  </VERS>
      <VERS vnumber="18">
          باسی هه‌مووتان ناكه‌م. ئه‌وانه‌ی هه‌ڵمبژاردوون ده‌یانناسم، به‌ڵام تاكو نووسراوه‌كه‌ بێته‌ دی: {ئه‌وه‌ی نمه‌كم ده‌كات، گۆزینگی لێ به‌رزكردمه‌وه‌.}  </VERS>
      <VERS vnumber="19">
          له‌ ئێستاوه‌ پێتان ده‌ڵێم پێش ڕوودانی، تاكو كاتێ ڕووی‌دا باوه‌ڕ بكه‌ن كه‌ من ئه‌وم.</VERS>
      <VERS vnumber="20">ڕاستی ڕاستیتان پێ ده‌ڵێم: ئه‌وه‌ی پێشوازی له‌وه‌ بكات من ده‌ینێرم، پێشوازی له‌ من ده‌كات، ئه‌وه‌ی پێشوازی له‌ من بكات، پێشوازی له‌وه‌ ده‌كات كه‌ ناردوومی.)  </VERS>
      <VERS vnumber="21">
          كاتێ عیسا ئه‌مانه‌ی فه‌رموو، له‌ ڕۆح‌دا په‌شۆكا و شایه‌تی دا: (ڕاستی ڕاستیتان پێ ده‌ڵێم: یه‌كێكتان به‌ گرتنم ده‌دات.)  </VERS>
      <VERS vnumber="22">
          قوتابییه‌كان سه‌یری یه‌كتریان ده‌كرد و دڵنیا نه‌بوون مه‌به‌ستی كێیه‌.</VERS>
      <VERS vnumber="23">یه‌كێك له‌ قوتابییه‌كان كه‌ عیسا خۆشی‌ده‌ویست له‌ باوه‌شی‌دا پاڵی‌دابۆوه‌،</VERS>
      <VERS vnumber="24">شیمۆن په‌ترۆس ئاماژه‌ی بۆ كرد تاكو پرسیار بكات مه‌به‌ستی له‌ كێیه‌.  </VERS>
      <VERS vnumber="25">
          ئه‌ویش شانی به‌سه‌ر سینگی عیسادا دا و پێی‌ووت: (گه‌وره‌م، كێیه‌؟)  </VERS>
      <VERS vnumber="26">
          عیسا وه‌ڵامی دایه‌وه‌: (ئه‌وه‌یه‌ كه‌ پاروو تێهه‌ڵدێنم و ده‌یده‌مێ.) ئینجا پارووه‌كه‌ی تێهه‌ڵێنا و دایه‌ یه‌هوزای كوڕی شیمۆنی ئه‌سخه‌ریوتی.</VERS>
      <VERS vnumber="27">پاش پارووه‌كه‌، شه‌یتان چووه‌ ناویه‌وه‌.  عیساش پێی فه‌رموو: (ئه‌وه‌ی ده‌یكه‌یت خێرا بیكه‌.)</VERS>
      <VERS vnumber="28">له‌وانه‌ی دانیشتبوون كه‌سیان تێ‌نه‌گه‌یشتن بۆچی ئه‌مه‌ی پێ فه‌رموو،</VERS>
      <VERS vnumber="29">چونكه‌ سندوقی پاره‌ش له‌لای یه‌هوزا بوو، هه‌ندێكیان وایانزانی پێی ده‌فه‌رمووێ چییان پێویسته‌ بۆ جه‌ژن بیكڕێت، یان شتێك بداته‌ هه‌ژاران.</VERS>
      <VERS vnumber="30">ئه‌ویش كه‌ پارووه‌كه‌ی وه‌رگرت یه‌كسه‌ر ده‌رچوو. شه‌ویش بوو.  </VERS>
      <VERS vnumber="31">
          كاتێ چووه‌ ده‌ره‌وه‌، عیسا فه‌رمووی: (ئێستا كوڕی مرۆڤ شكۆدار كرا و خوداش تیای‌دا شكۆدار كرا.</VERS>
      <VERS vnumber="32">جا ئه‌گه‌ر خودا تیای‌دا شكۆدار كرا، خوداش كوڕه‌كه‌ له‌ خۆی‌دا شكۆداری ده‌كات، یه‌كسه‌ر شكۆداری ده‌كات.  </VERS>
      <VERS vnumber="33">
          منداڵه‌كان، ماوه‌یه‌كی كورته‌ له‌گه‌ڵتانم. جا به‌دوام‌دا ده‌گه‌ڕێن، به‌ڵام وه‌ك به‌ جوله‌كه‌كانم وت، ئێستا به‌ ئێوه‌شی ده‌ڵێم: ناتوانن بێنه‌ ئه‌و شوێنه‌ی من بۆی ده‌چم.  </VERS>
      <VERS vnumber="34">
          ڕاسپارده‌یه‌كی نوێتان ده‌ده‌مێ: یه‌كتریتان خۆش‌بووێ. وه‌ك خۆشم‌ویستن، ئێوه‌ش یه‌كتریتان خۆش‌بووێ.</VERS>
      <VERS vnumber="35">به‌مه‌ هه‌موو ده‌زانن كه‌ قوتابی منن، ئه‌گه‌ر خۆشه‌ویستیتان بۆ یه‌كتری هه‌بێت.)  </VERS>
      <VERS vnumber="36">
          شیمۆن په‌ترۆسیش پێی‌ووت: (گه‌وره‌م، بۆ كوێ ده‌چیت؟) </VERS>
      <VERS vnumber="37">
          په‌ترۆس پێی‌ووت: (گه‌وره‌م، بۆچی ئێستا ناتوانم دوات‌بكه‌وم؟ ژیانم بۆ تۆ داده‌نێم.)  </VERS>
      <VERS vnumber="38">
          عیسا وه‌ڵامی دایه‌وه‌: (ژیانت بۆ من داده‌نێیت؟ ڕاستی ڕاستیت پێ ده‌ڵێم: كه‌ڵه‌شێر بانگ نادات كه‌ تۆ سێ جار نكۆڵیم لێ ده‌كه‌یت!  </VERS>
    </CHAPTER>
    <CHAPTER cnumber="14">
      <VERS vnumber="1">
          دڵته‌نگ مه‌بن. پشت به‌ خودا ببه‌ستن، پشت به‌ منیش ببه‌ستن.</VERS>
      <VERS vnumber="2">ماڵی باوكم ژووری زۆری لێیه‌، ئه‌گینا پێم ده‌ووتن. من ده‌ڕۆم تاكو شوێنتان بۆ ئاماده‌ بكه‌م.</VERS>
      <VERS vnumber="3">جا كه‌ ڕۆیشتم و شوێنم بۆ ئاماده‌كردن، دێمه‌وه‌ و ده‌تانبه‌مه‌ لای خۆم، تاكو ئێوه‌ش له‌و شوێنه‌ بن كه‌ من لێی ده‌بم.</VERS>
      <VERS vnumber="4">ئێوه‌ش ڕێگای ئه‌و شوێنه‌ ده‌زانن كه‌ بۆی ده‌چم.)  </VERS>
      <VERS vnumber="5">
          تۆماس پێی‌ووت: (گه‌وره‌م، نازانین بۆ كوێ ده‌ڕۆیت، چۆن ڕێگاكه‌ بزانین؟)  </VERS>
      <VERS vnumber="6">
          عیساش پێی فه‌رموو: (منم ڕێگا و ڕاستی و ژیان. كه‌س نایه‌ته‌ لای باوكه‌كه‌ به‌هۆی منه‌وه‌ نه‌بێت.</VERS>
      <VERS vnumber="7">ئه‌گه‌ر منتان بناسیبووایه‌، باوكیشمتان ده‌ناسی. له‌ ئێستاوه‌ ده‌یناسن و بینیووتانه‌.)  </VERS>
      <VERS vnumber="8">
          فیلیپۆس پێی‌ووت: (گه‌وره‌م، باوكه‌كه‌مان پیشان بده‌ و به‌سمانه‌.)  </VERS>
      <VERS vnumber="9">
          عیساش پێی فه‌رموو: (فیلیپۆس، ئایا ماوه‌یه‌كی درێژه‌ له‌گه‌ڵتانم و نه‌تناسیوم؟ ئه‌وه‌ی منی بینیوه‌ باوكه‌كه‌ی بینیوه‌. ئیتر چۆن ده‌ڵێی: "باوكه‌كه‌مان پیشان بده‌"؟</VERS>
      <VERS vnumber="10">ئایا باوه‌ڕ ناكه‌ی من له‌ باوكه‌كه‌دام و باوكه‌كه‌ش له‌ من دایه‌؟ ئه‌و قسانه‌ی پێتانی ده‌ڵێم له‌ خۆمه‌وه‌ نایڵێم، به‌ڵكو باوك كه‌ له‌ من‌دا نیشته‌جێیه‌، ئه‌و كاره‌كانی خۆی ده‌كات.</VERS>
      <VERS vnumber="11">باوه‌ڕم پێ بكه‌ن كه‌ له‌ باوكه‌كه‌دام و باوكه‌كه‌ش له‌ من دایه‌، ئه‌گه‌ر نا به‌هۆی كاره‌كان خۆیانه‌وه‌ باوه‌ڕ بكه‌ن.</VERS>
      <VERS vnumber="12">ڕاستی ڕاستیتان پێ ده‌ڵێم: ئه‌وه‌ی باوه‌ڕم پێ بهێنێت، ئه‌و كارانه‌ ده‌كات كه‌ من ده‌یكه‌م، له‌مانه‌ش گه‌وره‌تر ده‌كات، چونكه‌ بۆ لای باوكه‌كه‌ ده‌چم.</VERS>
      <VERS vnumber="13">هه‌رچییه‌ك به‌ ناوی منه‌وه‌ داوا بكه‌ن ده‌یكه‌م، تاكو باوك له‌ كوڕه‌كه‌دا شكۆدار بێت.</VERS>
      <VERS vnumber="14">ئه‌گه‌ر شتێكتان به‌ ناوی من داواكرد، ده‌یكه‌م.  </VERS>
      <VERS vnumber="15">
          ئه‌گه‌ر منتان خۆش‌بووێ ڕاسپارده‌كانم ده‌پارێزن.</VERS>
      <VERS vnumber="16">منیش داوا له‌ باوك ده‌كه‌م یارمه‌تیده‌رێكی دیكه‌تان بداتێ كه‌ تاهه‌تایه‌ له‌گه‌ڵتان بمێنێته‌وه‌،</VERS>
      <VERS vnumber="17">ڕۆحی ڕاستی، كه‌وا جیهان ناتوانێت وه‌ری بگرێت، چونكه‌ نایبینێت و نایناسێت. به‌ڵام ئێوه‌ ده‌یناسن، چونكه‌ له‌گه‌ڵتان ده‌مێنێته‌وه‌ و له‌ ئێوه‌دا ده‌بێت.</VERS>
      <VERS vnumber="18">به‌ هه‌تیوی به‌جێتان ناهێڵیم، دێمه‌وه‌ لاتان.</VERS>
      <VERS vnumber="19">پاش كه‌مێك ئیتر جیهان نامبینێت، به‌ڵام ئێوه‌ ده‌مبینن. چونكه‌ زیندووم و ئێوه‌ش ده‌ژین.</VERS>
      <VERS vnumber="20">له‌و ڕۆژه‌دا ده‌زانن من له‌ باوكم‌دام، ئێوه‌ش له‌ من‌دان، منیش له‌ ئێوه‌دام.</VERS>
      <VERS vnumber="21">ئه‌وه‌ی ڕاسپارده‌كانی منی له‌لایه‌ و ده‌یپارێزێت، ئه‌وا منی خۆش‌ده‌وێت. ئه‌وه‌ی منی خۆش‌بووێ، باوكم خۆشی‌ده‌وێت، منیش خۆشم‌ده‌وێت و خۆمی بۆ ده‌رده‌خه‌م.)  </VERS>
      <VERS vnumber="22">
          یه‌هوزاش، ئه‌سخه‌ریوتییه‌كه‌ نا، پێی‌ووت: (گه‌وره‌م، چی بووه‌ تاكو به‌ نیازیت خۆت بۆ ئێمه‌ ده‌ربخه‌یت، به‌ڵام بۆ جیهان نا؟)  </VERS>
      <VERS vnumber="23">
          عیسا وه‌ڵامی دایه‌وه‌: (ئه‌وه‌ی منی خۆش‌بووێ وشه‌كه‌م ده‌پارێزێت، باوكیشم خۆشی‌ده‌وێت و دێینه‌ لای، له‌لای ئه‌ویش ماڵێك سازده‌كه‌ین.</VERS>
      <VERS vnumber="24">ئه‌وه‌ی منیشی خۆشناوێت وشه‌كانم ناپارێزێت. ئه‌م وشه‌ی گوێتان لێی ده‌بێت هی من نییه‌، به‌ڵكو هی ئه‌و باوكه‌یه‌ كه‌ ناردوومی.  </VERS>
      <VERS vnumber="25">
          ئه‌مانه‌م پێ وتن كه‌ هێشتا له‌لاتانم.</VERS>
      <VERS vnumber="26">به‌ڵام یارمه‌تیده‌ره‌كه‌، ڕۆحی پیرۆز، ئه‌وه‌ی باوك به‌ ناوی من ده‌ینێرێت، ئه‌و هه‌موو شتێكتان فێرده‌كات و هه‌موو ئه‌و شتانه‌ی پێم وتوون بیرتان ده‌خاته‌وه‌.  </VERS>
      <VERS vnumber="27">
          ئاشتیتان بۆ به‌جێ ده‌هێڵم، ئاشتی خۆمتان ده‌ده‌مێ. ئه‌وه‌ی من ده‌تانده‌مێ وه‌ك ئه‌وه‌ نییه‌ كه‌ جیهان ده‌یدات. دڵته‌نگ مه‌بن و مه‌ترسن.</VERS>
      <VERS vnumber="28">گوێتان لێ‌بوو پێم وتن: "ده‌ڕۆم و دێمه‌وه‌ لاتان." ئه‌گه‌ر منتان خۆش‌بووێ، دڵشاد ده‌بن كه‌ ده‌چمه‌ لای باوكه‌كه‌، چونكه‌ باوكه‌كه‌ له‌ من پایه‌ به‌رزتره‌.</VERS>
      <VERS vnumber="29">ئه‌وه‌تا پێش ڕوودانی پێم وتن، تاكو كاتێ ڕووی‌دا باوه‌ڕ بهێنن.</VERS>
      <VERS vnumber="30">درێژه‌ به‌ قسه‌ ناده‌م، چونكه‌ سه‌رۆكی ئه‌م جیهانه‌ وا دێت و هیچ ده‌سه‌ڵاتێكی له‌سه‌ر من نییه‌.</VERS>
      <VERS vnumber="31">به‌ڵام تاكو جیهان بزانێت باوكم خۆش‌ده‌وێت و وه‌ك باوك ڕایسپاردم ئاوا ده‌كه‌م. </VERS>
    </CHAPTER>
    <CHAPTER cnumber="15">
      <VERS vnumber="1">
          منم مێوی ڕاسته‌قینه‌، باوكیشم ڕه‌زه‌وانه‌كه‌یه‌.</VERS>
      <VERS vnumber="2">هه‌ر لقێك له‌ من‌دا به‌ر نه‌گرێت لێی ده‌كاته‌وه‌. هه‌ر لقێكیش به‌ر بگرێت پاكی ده‌كاته‌وه‌ تاكو به‌رهه‌می زیاتر بدات.</VERS>
      <VERS vnumber="3">ئێوه‌ ئێستا به‌هۆی ئه‌و قسه‌یه‌ی بۆم كردن پاكن.</VERS>
      <VERS vnumber="4">له‌ من‌دا بچه‌سپێن و منیش له‌ ئێوه‌دا. چۆن لق له‌ خۆیه‌وه‌ ناتوانێت به‌رهه‌م بگرێت ئه‌گه‌ر له‌ مێوه‌كه‌دا نه‌چه‌سپێت، ئێوه‌ش ئاوان، ئه‌گه‌ر له‌ من‌دا نه‌چه‌سپێن.  </VERS>
      <VERS vnumber="5">
          منم مێوه‌كه‌ و ئێوه‌ش لقه‌كانن. ئه‌وه‌ی له‌ من‌دا بچه‌سپێت و منیش له‌و، ئه‌وا به‌رهه‌می زۆر ده‌گرێت. چونكه‌ به‌بێ من ناتوانن هیچ شتێك بكه‌ن.</VERS>
      <VERS vnumber="6">ئه‌وه‌ی له‌ من‌دا نه‌چه‌سپێت وه‌ك لق فڕێده‌درێته‌ ده‌ره‌وه‌، وشك ده‌بێت و كۆده‌كرێته‌وه‌، فڕێده‌درێته‌ ناو ئاگر و ده‌سووتێت.</VERS>
      <VERS vnumber="7">ئه‌گه‌ر له‌ من‌دا بچه‌سپێن و وشه‌كانم له‌ناوتان‌دا بچه‌سپێت، چیتان ده‌وێ داوای بكه‌ن بۆتان ده‌بێت.</VERS>
      <VERS vnumber="8">باوكم به‌مه‌ شكۆدار ده‌بێت، كه‌ به‌رهه‌می زۆر بهێنن، ئاوا ده‌بنه‌ قوتابی من.  </VERS>
      <VERS vnumber="9">
          وه‌ك باوك خۆشی‌ویستم، منیش خۆشم‌ویستن، جا له‌ خۆشه‌ویستییه‌كه‌م‌دا بچه‌سپێن.</VERS>
      <VERS vnumber="10">ئه‌گه‌ر ڕاسپارده‌كانم بپارێزن، له‌ خۆشه‌ویستییه‌كه‌م‌دا ده‌چه‌سپێن، وه‌ك من ڕاسپارده‌كانی باوكم پاراستووه‌ و له‌ خۆشه‌ویستییه‌كه‌ی‌دا ده‌چه‌سپێم.</VERS>
      <VERS vnumber="11">ئه‌م شتانه‌م پێ وتن تاكو خۆشی منتان تێدابێت و خۆشیتان به‌ ته‌واوی بێت.</VERS>
      <VERS vnumber="12">ڕاسپارده‌ی من ئه‌مه‌یه‌: یه‌كتریتان خۆش‌بووێ وه‌ك خۆشم‌ویستن.</VERS>
      <VERS vnumber="13">كه‌س خۆشه‌ویستی له‌مه‌ گه‌وره‌تری نییه‌ كه‌ یه‌كێك ژیانی خۆی بۆ دۆسته‌كانی دابنێت.</VERS>
      <VERS vnumber="14">ئێوه‌ دۆستی منن، ئه‌گه‌ر كار به‌وه‌ بكه‌ن كه‌ ڕاتان‌ده‌سپێرم.</VERS>
      <VERS vnumber="15">ئیتر به‌ كۆیله‌ ناوتان نابه‌م، چونكه‌ كۆیله‌ نازانێت گه‌وره‌كه‌ی چی ده‌كات. به‌ڵام ناوی دۆستم لێنان چونكه‌ هه‌رچییه‌كم له‌ باوكم بیستبوو پێم ڕاگه‌یاندن.</VERS>
      <VERS vnumber="16">ئێوه‌ منتان هه‌ڵنه‌بژارد، به‌ڵكو من ئێوه‌م هه‌ڵبژارد، نیشانم كردن تاكو بڕۆن به‌رهه‌م بهێنن و به‌رهه‌مه‌كه‌تان بمێنێت، تاكو هه‌رچییه‌ك به‌ ناوی من داوا بكه‌ن باوك بتانداتێ.</VERS>
      <VERS vnumber="17">به‌مانه‌ ڕاتان‌ده‌سپێرم تاكو یه‌كتریتان خۆش‌بووێ.  </VERS>
      <VERS vnumber="18">
          ئه‌گه‌ر جیهان ڕقی لێتان ده‌بێته‌وه‌، ئه‌وه‌ بزانن پێش ئێوه‌ ڕقی له‌ من‌بۆوه‌.</VERS>
      <VERS vnumber="19">ئه‌گه‌ر هی جیهان بوونایه‌، جیهان ئه‌وانه‌ی هی خۆیه‌تی خۆشی‌ده‌وێن. به‌ڵام چونكه‌ هی جیهان نین و من له‌ جیهان هه‌ڵمبژاردوون، بۆیه‌ جیهان ڕقی لێتانه‌.</VERS>
      <VERS vnumber="20">به‌ بیرتان بێته‌وه‌ چیم پێ وتن: "كۆیله‌ له‌ گه‌وره‌كه‌ی گه‌وره‌تر نییه‌." ئه‌گه‌ر منیان چه‌وساندبێته‌وه‌، ئێوه‌ش ده‌چه‌وسێننه‌وه‌. ئه‌گه‌ر وشه‌ی منیان پاراستووه‌، هی ئێوه‌ش ده‌پارێزن.</VERS>
      <VERS vnumber="21">به‌ڵام هه‌موو ئه‌مانه‌تان له‌ به‌ر ناوی من پێ ده‌كه‌ن، چونكه‌ ئه‌وه‌ی ناردوومی ئه‌وان نایناسن.</VERS>
      <VERS vnumber="22">ئه‌گه‌ر نه‌هاتبوومایه‌ و قسه‌م بۆ نه‌كردبوونایه‌، گوناهیان نه‌ده‌بوو، به‌ڵام ئێستا بیانوویان نییه‌ بۆ گوناهه‌كه‌یان.</VERS>
      <VERS vnumber="23">ئه‌وه‌ی ڕقی له‌ من بێته‌وه‌، ڕقی له‌ باوكیشمه‌.</VERS>
      <VERS vnumber="24">ئه‌گه‌ر له‌نێوانیان‌دا ئه‌و كارانه‌م نه‌كردبووایه‌ كه‌ كه‌سی دیكه‌ نه‌یكردووه‌، گوناهیان نه‌ده‌بوو. به‌ڵام ئێستا بینییان و ڕقیان له‌ من و له‌ باوكم بۆوه‌.</VERS>
      <VERS vnumber="25">به‌ڵام ئه‌مه‌ بوو تاكو ئه‌و وته‌یه‌ بێته‌ دی كه‌ له‌ ته‌وراته‌كه‌یان‌دا نووسراوه‌: {به‌بێ هۆ ڕقیان لێم‌بۆوه‌.}  </VERS>
      <VERS vnumber="26">
          جا كاتێ یارمه‌تیده‌ره‌كه‌ دێت، ئه‌وه‌ی له‌لایه‌ن باوكه‌كه‌وه‌ بۆتانی ده‌نێرم، ڕۆحی ڕاستی، كه‌ له‌ باوكه‌كه‌وه‌ هه‌ڵده‌قوڵێت، ئه‌و شایه‌تیم بۆ ده‌دات.</VERS>
      <VERS vnumber="27">ئێوه‌ش شایه‌تی ده‌ده‌ن، چونكه‌ له‌ سه‌ره‌تاوه‌ له‌گه‌ڵ منن.  </VERS>
    </CHAPTER>
    <CHAPTER cnumber="16">
      <VERS vnumber="1">
          ئه‌م شتانه‌م پێ وتن، تاكو ساتمه‌ نه‌كه‌ن.</VERS>
      <VERS vnumber="2">له‌ كه‌نیشته‌كان ده‌رده‌كرێن، به‌ڵكو كاتێ دێت ئه‌وه‌ی ده‌تانكوژێت واده‌زانێت خزمه‌تی خودا ده‌كات.</VERS>
      <VERS vnumber="3">ئه‌مانه‌ش ده‌كه‌ن چونكه‌ نه‌ باوكه‌كه‌یان ناسیوه‌ و نه‌ من.</VERS>
      <VERS vnumber="4">به‌ڵام ئه‌مانه‌م پێ وتن، تاكو ئه‌گه‌ر كاتیان هات بیرتان بكه‌وێته‌وه‌ كه‌ من پێم وتوون. له‌ سه‌ره‌تادا ئه‌مانه‌م پێ نه‌ووتن، چونكه‌ له‌گه‌ڵتان بووم.  </VERS>
      <VERS vnumber="5">
          ئێستا ده‌چمه‌ لای ئه‌وه‌ی ناردوومی و كه‌ستان ناپرسێت: "بۆ كوێ ده‌چیت؟"</VERS>
      <VERS vnumber="6">چونكه‌ ئه‌مه‌م پێ وتن، دڵگرانی دایگرتن.</VERS>
      <VERS vnumber="7">به‌ڵام ڕاستیتان پێ ده‌ڵێم: باشتره‌ بۆتان كه‌ بڕۆم، چونكه‌ ئه‌گه‌ر نه‌ڕۆم، یارمه‌تیده‌ره‌كه‌ بۆتان نایه‌ت. به‌ڵام ئه‌گه‌ر بڕۆم بۆتانی ده‌نێرم.</VERS>
      <VERS vnumber="8">كاتێ ئه‌و دێت، جیهان سه‌رزه‌نشت ده‌كات له‌سه‌ر گوناه‌ و له‌سه‌ر ڕاستودروستی و له‌سه‌ر حوكمدان:</VERS>
      <VERS vnumber="9">له‌سه‌ر گوناه‌، چونكه‌ باوه‌ڕم پێ ناهێنن.</VERS>
      <VERS vnumber="10">له‌سه‌ر ڕاستودروستی، چونكه‌ ده‌چمه‌ لای باوك و ئیتر نامبینن.</VERS>
      <VERS vnumber="11">له‌سه‌ر حوكمدانیش، چونكه‌ گه‌وره‌ی ئه‌م جیهانه‌ حوكم دراوه‌.  </VERS>
      <VERS vnumber="12">
          هێشتا شتی زۆرم هه‌یه‌ پێتانی بڵێم، به‌ڵام ئێستا ناتوانن به‌رگه‌ی بگرن.</VERS>
      <VERS vnumber="13">به‌ڵام كاتێ ئه‌و هات، ڕۆحی ڕاستی، ئه‌و بۆ ڕاستی ته‌واو ڕێنماییتان ده‌كات، چونكه‌ له‌ خۆیه‌وه‌ ناڵێت، به‌ڵكو ئه‌وه‌ی گوێی لێ ده‌بێت ده‌یڵێت و ڕاده‌گه‌یه‌نێت چی ڕووده‌دات.</VERS>
      <VERS vnumber="14">ئه‌و شكۆدارم ده‌كات، چونكه‌ له‌ هی من وه‌رده‌گرێت و پێتانی ڕاده‌گه‌یه‌نێت.</VERS>
      <VERS vnumber="15">هه‌رچی باوك هه‌یه‌تی هی منه‌. بۆیه‌ وتم، ڕۆحه‌كه‌ له‌ هی من وه‌رده‌گرێت و پێتانی ڕاده‌گه‌یه‌نێت.  </VERS>
      <VERS vnumber="16">
          پاش كه‌مێك ئیتر نامبینن، پاش كه‌مێكیش ده‌مبینن.)  </VERS>
      <VERS vnumber="17">
          هه‌ندێك له‌ قوتابییه‌كانی به‌ یه‌كتریان وت: (ئه‌مه‌ چییه‌ كه‌ پێمان ده‌فه‌رمووێ: "پاش كه‌مێك ئیتر نامبینن، پاش كه‌مێكیش ده‌مبینن" و "چونكه‌ ده‌چمه‌ لای باوك"؟)</VERS>
      <VERS vnumber="18">وتیان: (ئه‌م "كه‌م"ه‌یه‌ چییه‌ كه‌ باسی ده‌كات؟ نازانین چی ده‌فه‌رمووێ!)  </VERS>
      <VERS vnumber="19">
          عیسا زانی كه‌ ده‌یانویست پرسیاری لێ بكه‌ن، ئینجا پێی فه‌رموون: (ئایا له‌به‌ر ئه‌مه‌ پرسیار له‌ یه‌كتری ده‌كه‌ن كه‌ وتم: "پاش كه‌مێك ئیتر نامبینن، پاش كه‌مێكیش ده‌مبینن"؟</VERS>
      <VERS vnumber="20">ڕاستی ڕاستیتان پێ ده‌ڵێم: ئێوه‌ ده‌گریێن و شیوه‌ن ده‌كه‌ن، به‌ڵام جیهان دڵشاد ده‌بێ. خه‌مبار ده‌بن، به‌ڵام خه‌مباریتان ده‌بێته‌ شادی.</VERS>
      <VERS vnumber="21">كاتێ ژن منداڵی ده‌بێت خه‌می هه‌یه‌، چونكه‌ كاتی هاتووه‌. به‌ڵام كه‌ منداڵه‌كه‌ی بوو، له‌ خۆشی ئه‌وه‌ی مرۆڤێك له‌ جیهان له‌دایك بوو ژانه‌كانی له‌بیر ده‌كات.</VERS>
      <VERS vnumber="22">ئێوه‌ش ئێستا خه‌متان هه‌یه‌، به‌ڵام ده‌تانبینمه‌وه‌ و دڵشاد ده‌بن، كه‌سیش ئه‌و خۆشییه‌تان لێ ناستێنێت.</VERS>
      <VERS vnumber="23">له‌و ڕۆژه‌دا پرسیاری هیچم لێ ناكه‌ن. ڕاستی ڕاستیتان پێ ده‌ڵێم: به‌ ناوی منه‌وه‌ هه‌رچییه‌ك له‌ باوك داوا بكه‌ن ده‌تانداتێ.</VERS>
      <VERS vnumber="24">تا ئێستا به‌ ناوی منه‌وه‌ هیچتان داوا نه‌كردووه‌. داوا بكه‌ن وه‌ری ده‌گرن، تاكو خۆشییه‌كه‌تان ته‌واو بێت.  </VERS>
      <VERS vnumber="25">
          ئه‌م شتانه‌م به‌ په‌ند بۆ باسكردن، به‌ڵام كاتێ دێت ئیتر به‌ په‌ند بۆتان نادوێم، به‌ڵكو به‌ ئاشكرا باسی باوكتان بۆ ده‌كه‌م.</VERS>
      <VERS vnumber="26">له‌و ڕۆژه‌دا به‌ ناوی منه‌وه‌ داوا ده‌كه‌ن. ئیتر پێتان ناڵێم له‌لای باوكه‌كه‌ بۆتان داوا ده‌كه‌م.</VERS>
      <VERS vnumber="27">چونكه‌ باوكه‌كه‌ خۆی خۆشی‌ده‌وێن، له‌به‌ر ئه‌وه‌ی منتان خۆش‌ویستووه‌ و باوه‌ڕتان كرد كه‌ له‌ خوداوه‌ ده‌رچووم.</VERS>
      <VERS vnumber="28">له‌ باوكه‌وه‌ ده‌رچووم و بۆ جیهان هاتووم، جیهانیش به‌جێ ده‌هێڵم و بۆ لای باوك ده‌چم.)  </VERS>
      <VERS vnumber="29">
          قوتابییه‌كانی وتیان: (ئه‌وه‌تا ئێستا به‌ ئاشكرا قسه‌ ده‌فه‌رموویت و به‌ په‌ند قسه‌ نافه‌رموویت.</VERS>
      <VERS vnumber="30">ئێستا ده‌زانین تۆ هه‌موو شتێك ده‌زانیت و پێویست ناكات كه‌س پرسیارت لێ بكات. به‌مه‌ش باوه‌ڕ ده‌كه‌ین كه‌ له‌ خوداوه‌ ده‌رچووی.)  </VERS>
      <VERS vnumber="31">
          عیساش وه‌ڵامی دانه‌وه‌: (ئایا ئێستا باوه‌ڕ ده‌كه‌ن؟</VERS>
      <VERS vnumber="32">ئه‌وه‌تا كاتێ دێت و ئێستا هاتووه‌، كه‌ په‌رته‌وازه‌ ده‌بن، هه‌ریه‌كه‌ بۆ ماڵی خۆی و به‌ ته‌نها به‌جێم ده‌هێڵن. به‌ڵام به‌ ته‌نها نیم، چونكه‌ باوك له‌گه‌ڵم دایه‌.  </VERS>
      <VERS vnumber="33">
          ئه‌مانه‌م پێ وتن تاكو ئاشتیتان له‌ من‌دا هه‌بێت. له‌ جیهان‌دا ته‌نگانه‌تان هه‌یه‌. به‌ڵام وره‌تان به‌رز بێت، جیهانم به‌زاندووه‌.)  </VERS>
    </CHAPTER>
    <CHAPTER cnumber="17">
      <VERS vnumber="1">
          كه‌ عیسا ئه‌مانه‌ی فه‌رموو، چاوی به‌ره‌و ئاسمان هه‌ڵبڕی و فه‌رمووی: (باوكه‌، كاته‌كه‌ هاتووه‌. كوڕه‌كه‌ت شكۆدار بكه‌، تاكو كوڕه‌كه‌شت شكۆدارت بكات.</VERS>
      <VERS vnumber="2">وه‌ك ده‌سه‌ڵاتت پێ‌داوه‌ به‌سه‌ر هه‌موو خه‌ڵك‌دا، تاكو ژیانی تاهه‌تایی به‌ هه‌موو ئه‌وانه‌ بدات كه‌ پێت داوه‌.</VERS>
      <VERS vnumber="3">ژیانی تاهه‌تاییش ئه‌وه‌یه‌، كه‌ تۆ بناسن، ته‌نها خودای ڕاسته‌قینه‌ و عیسای مه‌سیح، ئه‌وه‌ی ناردووته‌.</VERS>
      <VERS vnumber="4">من له‌سه‌ر زه‌وی شكۆدارم كردیت به‌ ته‌واوكردنی ئه‌و كاره‌ی پێت دابووم.</VERS>
      <VERS vnumber="5">ئێستاش باوكه‌ له‌لای خۆت شكۆدارم بكه‌، به‌و شكۆیه‌ی پێش بوونی جیهان له‌لای تۆ هه‌مبوو.  </VERS>
      <VERS vnumber="6">
          ناوی تۆم ده‌رخست بۆ ئه‌وانه‌ی له‌ جیهان‌دا به‌ منت دان، هی تۆ بوون، خۆت به‌ منت دان و وشه‌كه‌ی تۆیان پاراست.</VERS>
      <VERS vnumber="7">ئێستاش ده‌زانن هه‌رچییه‌كت پێم داوه‌ له‌ خۆته‌وه‌یه‌.</VERS>
      <VERS vnumber="8">چونكه‌ ئه‌و وشانه‌م پێ‌دان كه‌ تۆ پێت دابووم، ئه‌وانیش وه‌ریانگرت و به‌ ڕاستی زانییان له‌ تۆوه‌ ده‌رچووم، باوه‌ڕیان‌هێنا كه‌ تۆ منت ناردووه‌.</VERS>
      <VERS vnumber="9">بۆ ئه‌وان داوا ده‌كه‌م. بۆ جیهان داوا ناكه‌م، به‌ڵكو بۆ ئه‌وانه‌ی به‌ منت داون، چونكه‌ هی تۆن.</VERS>
      <VERS vnumber="10">هه‌رچییه‌ك هی منه‌، هی تۆیه‌، هه‌رچییه‌كیش هی تۆیه‌، هی منه‌، من له‌ ئه‌وان‌دا شكۆدار بووم.</VERS>
      <VERS vnumber="11">ئیتر له‌ جیهان‌دا نیم، ئه‌وان له‌ جیهان‌دان، منیش دێمه‌وه‌ لای تۆ. ئه‌ی باوكی پیرۆز، به‌ ناوی خۆت بیانپارێزه‌ كه‌ به‌منت داوه‌، تاكو ببنه‌ یه‌ك وه‌ك ئێمه‌ یه‌كین.</VERS>
      <VERS vnumber="12">كاتێ له‌گه‌ڵیان بووم به‌و ناوه‌ی كه‌ تۆ به‌ منت دابوو ده‌مپاراستن و پاسه‌وانیم كردن، كه‌سیان له‌ناونه‌چوو كوڕی له‌ناوچوو نه‌بێت، تاكو نووسراو بێته‌ دی.  </VERS>
      <VERS vnumber="13">
          ئێستاش دێمه‌ لای تۆ، له‌ جیهان‌دا باسی ئه‌مه‌ ده‌كه‌م، تاكو شادی من تیایان‌دا ته‌واو بێت.</VERS>
      <VERS vnumber="14">من وشه‌ی تۆم دایه‌ ئه‌وان و جیهان ڕقی لێیان‌بۆوه‌، چونكه‌ هی جیهان نین، وه‌ك منیش هی جیهان نیم.</VERS>
      <VERS vnumber="15">داوا ناكه‌م له‌ جیهان‌دا بیانبه‌یته‌وه‌، به‌ڵكو له‌ به‌دكار بیانپارێزی.</VERS>
      <VERS vnumber="16">ئه‌وان هی جیهان نین، وه‌ك منیش هی جیهان نیم.</VERS>
      <VERS vnumber="17">له‌ ڕاستی‌دا پیرۆزیان بكه‌، وشه‌كه‌ی تۆ ڕاستییه‌.</VERS>
      <VERS vnumber="18">وه‌ك بۆ جیهانت ناردم، منیش بۆ جیهانم ناردن.</VERS>
      <VERS vnumber="19">بۆ ئه‌وان خۆم پیرۆز ده‌كه‌م، تاكو ئه‌وانیش له‌ ڕاستی‌دا پیرۆزكراو بن.  </VERS>
      <VERS vnumber="20">
          ته‌نها بۆ ئه‌مان داوا ناكه‌م، به‌ڵكو بۆ ئه‌وانه‌ش كه‌ به‌ قسه‌ی ئه‌مانه‌وه‌ باوه‌ڕم پێ ده‌هێنن،</VERS>
      <VERS vnumber="21">تاكو هه‌موو یه‌ك بن، وه‌ك تۆ له‌ مندای و منیش له‌ تۆ دام، ئه‌وانیش له‌ ئێمه‌دا بن، باوكه‌، تاكو جیهان باوه‌ڕ بهێنێت كه‌ تۆ منت ناردووه‌.</VERS>
      <VERS vnumber="22">منیش ئه‌و شكۆیه‌م داونه‌تێ كه‌ تۆ به‌ منت داوه‌، تاكو ببنه‌ یه‌ك وه‌ك ئێمه‌ یه‌كین.</VERS>
      <VERS vnumber="23">من له‌‌وان‌دام و تۆ له‌ من‌دای، تاكو به‌ ته‌واوی یه‌ك بن، تاكو جیهان بزانێت تۆ منت ناردووه‌ و ئه‌وانت خۆش‌ویست، وه‌ك منت خۆش‌ویست.  </VERS>
      <VERS vnumber="24">
          باوكه‌، ده‌مه‌وێت ئه‌وانه‌ی كه‌ به‌ منت داون له‌كوێ بم له‌گه‌ڵم بن، تاكو شكۆمه‌ندییه‌كه‌م ببینن كه‌ به‌ منت داوه‌، چونكه‌ پێش دامه‌زراندنی جیهان منت خۆش‌ویست.  </VERS>
      <VERS vnumber="25">
          باوكی ڕاستودروست، جیهان تۆ ناناسێت، به‌ڵام من تۆ ده‌ناسم، ئه‌وانیش ده‌زانن تۆ منت ناردووه‌.</VERS>
      <VERS vnumber="26">ناوی تۆم پێ ناساندن و پێیان ده‌ناسێنم، تاكو ئه‌و خۆش‌ویستنه‌ی منت پێی خۆش‌ویست له‌وان‌دا بێت و منیش له‌وان‌دا بم.)  </VERS>
    </CHAPTER>
    <CHAPTER cnumber="18">
      <VERS vnumber="1">
          عیسا ئه‌مانه‌ی فه‌رموو و له‌گه‌ڵ قوتابییه‌كانی ده‌رچوون بۆ ئه‌وبه‌ری دۆڵی قدرۆن كه‌ باخچه‌یه‌كی لێ‌بوو، خۆی و قوتابییه‌كانی چوونه‌ ناوی.  </VERS>
      <VERS vnumber="2">
          یه‌هوزاش ئه‌وه‌ی به‌ گرتنی ده‌دا، شوێنه‌كه‌ی پێده‌زانی، چونكه‌ عیسا زۆر جار له‌گه‌ڵ قوتابییه‌كانی له‌وێ كۆده‌بۆوه‌.</VERS>
      <VERS vnumber="3">ئینجا یه‌هوزا ده‌سته‌یه‌ك سه‌رباز و خزمه‌تكارانی كاهینانی باڵا و فه‌ریسییه‌كانی برد، به‌ مه‌شخه‌ڵ و چرا و چه‌كه‌وه‌ هاته‌ ئه‌وێ.  </VERS>
      <VERS vnumber="4">
          عیساش هه‌موو ئه‌و شتانه‌ی ده‌زانی كه‌ به‌سه‌ری ده‌هات، ده‌رچوو و پێی فه‌رموون: (كێتان ده‌وێت؟)  </VERS>
      <VERS vnumber="5">
          وه‌ڵامیان دایه‌وه‌: (عیسای ناسیره‌یی).  پێی فه‌رموون: (من ئه‌وم). یه‌هوزاش كه‌ به‌ گرتنی ده‌دات له‌گه‌ڵیان ڕاوه‌ستابوو.</VERS>
      <VERS vnumber="6">كاتێ پێی فه‌رموون: (من ئه‌وم)، گه‌ڕانه‌وه‌ دواوه‌ و كه‌وتنه‌ سه‌ر زه‌وی.  </VERS>
      <VERS vnumber="7">
          لێی پرسینه‌وه‌: (كێتان ده‌وێت؟) </VERS>
      <VERS vnumber="8">
          عیسا وه‌ڵامی دایه‌وه‌: (پێم وتن من ئه‌وم. ئه‌گه‌ر به‌دوای من‌دا ده‌گه‌ڕێن، با ئه‌مانه‌ بڕۆن.)</VERS>
      <VERS vnumber="9">بۆ هاتنه‌دی ئه‌و قسه‌یه‌ی كه‌ فه‌رمووی: (ئه‌وانه‌ی پێت دابووم كه‌سیانم ون‌نه‌كرد.)  </VERS>
      <VERS vnumber="10">
          شیمۆن په‌ترۆس شمشێرێكی پێ‌بوو ده‌ریهێنا، له‌ كۆیله‌ی سه‌رۆك كاهینی دا و گوێی ڕاستی بڕی. ئه‌و كۆیله‌یه‌ش ناوی مه‌لخۆس بوو.  </VERS>
      <VERS vnumber="11">
          عیسا به‌ په‌ترۆسی فه‌رموو: (شمشێره‌كه‌ت بگه‌ڕێنه‌وه‌ كێلانه‌كه‌ی. ئایا ئه‌و جامه‌ی باوك پێی داوم نه‌یخۆمه‌وه‌؟)  </VERS>
      <VERS vnumber="12">
          ئیتر ده‌سته‌ سه‌ربازه‌كه‌ و فه‌رمانده‌كه‌یان و خزمه‌تكارانی جوله‌كه‌كان عیسایان گرت و به‌ستیانه‌وه‌.</VERS>
      <VERS vnumber="13">یه‌كه‌م جار بردییانه‌ لای حه‌نان، چونكه‌ خه‌زووری قه‌یافا بوو كه‌ ئه‌و ساڵه‌ سه‌رۆك كاهین بوو.</VERS>
      <VERS vnumber="14">قه‌یافاش ئه‌و پیاوه‌ بوو ڕاوێژی بۆ جوله‌كه‌كان كردبوو كه‌ باشتر وایه‌ پیاوێك بۆ هه‌موو گه‌ل بمرێت.  </VERS>
      <VERS vnumber="15">
          شیمۆن په‌ترۆس له‌گه‌ڵ قوتابیێكی دیكه‌ شوێنی عیسا كه‌وت. چونكه‌ ئه‌و قوتابییه‌ له‌لای سه‌رۆكی كاهینان ناسراو بوو، له‌گه‌ڵ عیسا چووه‌ كۆشكی سه‌رۆكی كاهینان،</VERS>
      <VERS vnumber="16">به‌ڵام په‌ترۆس له‌ ده‌ره‌وه‌ له‌لای ده‌رگاكه‌ ڕاوه‌ستا. به‌ڵام قوتابییه‌كه‌ی دیكه‌‌ كه‌ سه‌رۆكی كاهینان ده‌یناسی هاته‌ ده‌ره‌وه‌ و قسه‌ی له‌گه‌ڵ ئافره‌ته‌ ده‌رگاوانه‌كه‌ كرد و په‌ترۆسی هێنایه‌ ژووره‌وه‌.  </VERS>
      <VERS vnumber="17">
          كاره‌كه‌ره‌ ده‌رگاوانه‌كه‌ به‌ په‌ترۆسی وت: (تۆش له‌ قوتابییه‌كانی ئه‌م كابرایه‌ نیت؟) </VERS>
      <VERS vnumber="18">
          خزمه‌تكار و پاسه‌وانان ئاگریان كردبۆوه‌ و ڕاوه‌ستابوون خۆیان گه‌رم ده‌كرده‌وه‌، چونكه‌ سه‌رما بوو، په‌ترۆسیش له‌گه‌ڵیان وه‌ستابوو، خۆی گه‌رم ده‌كرده‌وه‌.  </VERS>
      <VERS vnumber="19">
          سه‌رۆكی كاهینان ده‌رباره‌ی قوتابییه‌كانی و فێركردنه‌كه‌ی پرسیاری له‌ عیسا كرد.  </VERS>
      <VERS vnumber="20">
          عیساش وه‌ڵامی دایه‌وه‌: (به‌ ئاشكرا بۆ جیهان دوام، هه‌رده‌م له‌ كه‌نیشت و په‌رستگادا خه‌ڵكم فێرده‌كرد، كه‌ هه‌موو جوله‌كه‌ لێی كۆده‌بنه‌وه‌. هیچم به‌ نهێنی نه‌ووتووه‌.</VERS>
      <VERS vnumber="21">بۆ پرسیارم لێ ده‌كه‌یت؟ له‌وانه‌ بپرسه‌ كه‌ گوێیان لێ‌بووه‌ چیم پێیان وتووه‌. ئه‌مانه‌ ده‌زانن چیم وتووه‌.)  </VERS>
      <VERS vnumber="22">
          كاتێ ئه‌مه‌ی فه‌رموو یه‌كێك له‌ خزمه‌تكاران كه‌ له‌لای ڕاوه‌ستابوو زلله‌یه‌كی له‌ عیسا دا و وتی: (ئاوا وه‌ڵامی سه‌رۆك كاهینان ده‌ده‌یته‌وه‌؟)  </VERS>
      <VERS vnumber="23">
          عیسا وه‌ڵامی دایه‌وه‌: (ئه‌گه‌ر قسه‌ی خراپم كردووه‌، شایه‌تی له‌سه‌ر خراپه‌كه‌ بده‌. ئه‌گه‌ر ڕاستیشه‌، بۆچی لێم ده‌ده‌یت؟)</VERS>
      <VERS vnumber="24">ئینجا حه‌نان به‌ به‌ستراوه‌یی بۆ قه‌یافای سه‌رۆكی كاهینانی نارد.  </VERS>
      <VERS vnumber="25">
          شیمۆن په‌ترۆسیش ڕاوه‌ستابوو، خۆی گه‌رم ده‌كرده‌وه‌، پێیان وت: (تۆش له‌ قوتابییه‌كانی ئه‌و نیت؟) نكۆڵی كرد و وتی: (نه‌خێر.)  </VERS>
      <VERS vnumber="26">
          یه‌كێك له‌ كۆیله‌كانی سه‌رۆكی كاهینان خزمی ئه‌وه‌بوو كه‌ په‌ترۆس گوێی لێ‌كرده‌وه‌، وتی: (ئه‌ی له‌ باخچه‌كه‌دا تۆم له‌گه‌ڵ ئه‌و نه‌بینی؟)</VERS>
      <VERS vnumber="27">دیسان په‌ترۆس نكۆڵی كرد. یه‌كسه‌ر كه‌ڵه‌شێر بانگی دا.  </VERS>
      <VERS vnumber="28">
          به‌یانییه‌كه‌ی جوله‌كه‌كان عیسایان له‌لای قه‌یافاوه‌ بۆ كۆشكی فه‌رمانڕه‌وایی برد. ئه‌وان نه‌چوونه‌ ژووره‌وه‌ی كۆشك، نه‌وه‌ك گڵاو ببن، به‌ڵكو بتوانن په‌سخه‌ بخۆن.</VERS>
      <VERS vnumber="29">پیلاتۆسیش هاته‌ ده‌ره‌وه‌ و وتی: (چ سكاڵایه‌كتان له‌سه‌ر ئه‌م پیاوه‌ هه‌یه‌؟)  </VERS>
      <VERS vnumber="30">
          وه‌ڵامیان دایه‌وه‌: (ئه‌گه‌ر خراپه‌كار نه‌بووایه‌، نه‌مانده‌دایه‌ ده‌ستته‌وه‌.)  </VERS>
      <VERS vnumber="31">
          پیلاتۆسیش پێی‌ووتن: (بیبه‌ن، به‌گوێره‌ی شه‌ریعه‌تی خۆتان حوكمی بده‌ن.)  جوله‌كه‌كان پێیان وت: (دروست نییه‌ ئێمه‌ كه‌س بكوژین.)</VERS>
      <VERS vnumber="32">ئه‌مه‌ش ڕووی‌دا تاكو قسه‌ی عیسا بێته‌ دی كه‌ ئاماژه‌یه‌ بۆ ئه‌و مردنه‌ی كه‌ ده‌مرێت.  </VERS>
      <VERS vnumber="33">
          بۆیه‌ پیلاتۆس چووه‌ ناو كۆشكه‌كه‌، بانگی عیسای كرد و پێی‌ووت: (تۆ پاشای جوله‌كه‌ی؟)  </VERS>
      <VERS vnumber="34">
          عیسا وه‌ڵامی دایه‌وه‌: (تۆ له‌ خۆته‌وه‌ ئه‌مه‌ ده‌ڵێی، یاخود خه‌ڵكی دیكه‌ باسی منیان بۆ كردووی؟)  </VERS>
      <VERS vnumber="35">
          پیلاتۆس وه‌ڵامی دایه‌وه‌: (ئایا من جوله‌كه‌م؟ گه‌له‌كه‌ت و كاهینانی باڵا تۆیان داوه‌ته‌ ده‌ستی من. چیت كردووه‌؟)  </VERS>
      <VERS vnumber="36">
          عیسا وه‌ڵامی دایه‌وه‌: (پاشایه‌تی من له‌م جیهانه‌ نییه‌. ئه‌گه‌ر پاشایه‌تی من له‌م جیهانه‌ بووایه‌، خزمه‌تكارانم ده‌جه‌نگان تاكو نه‌درێمه‌ ده‌ست جوله‌كه‌. به‌ڵام پاشایه‌تی من لێره‌ نییه‌.)  </VERS>
      <VERS vnumber="37">
          ئینجا پیلاتۆس پێی‌ووت: (كه‌واته‌ تۆ پاشای؟) </VERS>
      <VERS vnumber="38">
          پیلاتۆس پێی‌ووت: (ڕاستی چییه‌؟) كه‌ ئه‌مه‌ی وت دیسان بۆ لای جوله‌كه‌كان چووه‌ ده‌ره‌وه‌ و پێی‌ووتن: (هیچ خراپه‌یه‌كی تێدا نابینم.</VERS>
      <VERS vnumber="39">به‌ڵام نه‌ریتێكتان هه‌یه‌ كه‌ له‌ په‌سخه‌دا یه‌كێكتان بۆ ئازاد بكه‌م. بۆیه‌ ده‌تانه‌وێت پاشای جوله‌كه‌تان بۆ ئازاد بكه‌م؟)  </VERS>
      <VERS vnumber="40">
          هاواریان كرد: (ئه‌مه‌ نا! به‌ڵكو باراباس!). باراباسیش شۆڕشگێرێك بوو.  </VERS>
    </CHAPTER>
    <CHAPTER cnumber="19">
      <VERS vnumber="1">
          ئیتر پیلاتۆس عیسای برد و دایه‌ به‌ر قامچی.</VERS>
      <VERS vnumber="2">سه‌ربازه‌كان تاجێكیان له‌ دڕك چنی و خستیانه‌ سه‌ر سه‌ری و جلێكی ئه‌رخه‌وانییان له‌به‌ر كرد.</VERS>
      <VERS vnumber="3">لێی ده‌چوونه‌ پێشه‌وه‌، ده‌یان‌ووت: (سڵاو، ئه‌ی پاشای جوله‌كه‌!) و زلله‌یان لێی ده‌دا.  </VERS>
      <VERS vnumber="4">
          دیسان پیلاتۆس هاته‌ ده‌ره‌وه‌ و پێی‌ووتن: (بۆتانی ده‌هێنمه‌ ده‌ره‌وه‌ تاكو بزانن هیچ خراپه‌یه‌كی تێدا نابینم!)</VERS>
      <VERS vnumber="5">عیسا به‌ تاجی دڕكاوی و جلی ئه‌رخه‌وانییه‌وه‌ هاته‌ ده‌ره‌وه‌، پیلاتۆس پێی‌ووتن: (ئه‌وه‌ پیاوه‌كه‌یه‌!)  </VERS>
      <VERS vnumber="6">
          كاتێ كاهینانی باڵا و پاسه‌وانان بینییان، هاواریان كرد: (له‌ خاچی بده‌! له‌ خاچی بده‌!) پیلاتۆس پێی‌ووتن: (ئێوه‌ بیبه‌ن و له‌ خاچی بده‌ن، چونكه‌ خراپه‌ی تێدا نابینم.)  </VERS>
      <VERS vnumber="7">
          جوله‌كه‌ وه‌ڵامیان دایه‌وه‌: (ته‌وراتمان هه‌یه‌. به‌گوێره‌ی ته‌ورات ده‌بێت بمرێت، چونكه‌ خۆی كردۆته‌ كوڕی خودا.)  </VERS>
      <VERS vnumber="8">
          كاتێ پیلاتۆس گوێی له‌م قسه‌یه‌ بوو زیاتر ترسا.</VERS>
      <VERS vnumber="9">گه‌ڕایه‌وه‌ ناو كۆشكه‌كه‌ و به‌ عیسای وت: (خه‌ڵكی كوێی؟) به‌ڵام عیسا هیچ وه‌ڵامێكی نه‌دایه‌وه‌.</VERS>
      <VERS vnumber="10">پیلاتۆس پێی‌ووت: (قسه‌م بۆ ناكه‌یت؟ ئایا نازانیت ده‌سه‌ڵاتم هه‌یه‌ ئازادت بكه‌م یان له‌ خاچت بده‌م؟)  </VERS>
      <VERS vnumber="11">
          عیسا وه‌ڵامی دایه‌وه‌: (هیچ ده‌سه‌ڵاتێكت به‌سه‌ر منه‌وه‌ نییه‌، مه‌گه‌ر له‌ سه‌ره‌وه‌ پێت نه‌درابێت. بۆیه‌ ئه‌وه‌ی منی داوه‌ته‌ ده‌ستت گوناهه‌كه‌ی گه‌وره‌تره‌.)  </VERS>
      <VERS vnumber="12">
          ئیتر پیلاتۆس هه‌وڵی ده‌دا ئازادی بكات، به‌ڵام جوله‌كه‌ هاواریان ده‌كرد: (ئه‌گه‌ر ئه‌مه‌ ئازاد بكه‌یت، دۆستی قه‌یسه‌ر نیت. هه‌ر كه‌سێك خۆی بكاته‌ پاشا، دژی قه‌یسه‌ر ده‌دوێت.)  </VERS>
      <VERS vnumber="13">
          كاتێ پیلاتۆس گوێی له‌م قسانه‌ بوو، عیسای برده‌ ده‌ره‌وه‌ و له‌سه‌ر كورسی دادوه‌ری دانیشت، له‌ شوێنێك پێی ده‌ووترێ به‌ردڕێژكراو، به‌ عیبریش گه‌باسا.</VERS>
      <VERS vnumber="14">ڕۆژی ئاماده‌كاری په‌سخه‌ بوو، نزیكه‌ی كاتژمێر دوازده‌ بوو، به‌ جوله‌كه‌كانی وت: (ئه‌وه‌تا پاشاكه‌تان.)</VERS>
      <VERS vnumber="15">ئه‌وانیش هاواریان كرد: (بیبه‌! بیبه‌! له‌ خاچی بده‌!) پیلاتۆس پێی‌ووتن: (پاشاكه‌تان له‌ خاچ بده‌م؟) كاهینانی باڵا وه‌ڵامیان دایه‌وه‌: (جگه‌ له‌ قه‌یسه‌ر پاشامان نییه‌.)  </VERS>
      <VERS vnumber="16">
          ئیتر دایه‌ ده‌ستیان تاكو له‌ خاچ بدرێت.  ئه‌وانیش عیسایان برد.</VERS>
      <VERS vnumber="17">به‌ خۆی خاچه‌كه‌ی هه‌ڵگرتبوو، ده‌رچوو بۆ ئه‌و شوێنه‌ی پێی ده‌ووترێ شوێنی كاسه‌سه‌ر، به‌ عیبریش پێی ده‌ووترێ گولگۆسا.</VERS>
      <VERS vnumber="18">له‌وێ له‌گه‌ڵ دوو كه‌سی دیكه‌ له‌ خاچیان دا، هه‌ریه‌كه‌ له‌ لایه‌كییه‌وه‌، عیساش له‌ناوه‌ڕاست.  </VERS>
      <VERS vnumber="19">
          پیلاتۆسیش ناونیشانێكی نووسی و له‌سه‌ر خاچه‌كه‌ی دانا، نووسرابوو: (عیسای ناسیره‌یی، پاشای جوله‌كه‌.)</VERS>
      <VERS vnumber="20">جوله‌كه‌یه‌كی زۆر ناونیشانه‌كه‌یان خوێنده‌وه‌، چونكه‌ ئه‌و شوێنه‌ی عیسای تێدا له‌ خاچ درابوو له‌ شار نزیك بوو. به‌ عیبری و به‌ لاتینی و به‌ یۆنانی نووسرابوو.</VERS>
      <VERS vnumber="21">كاهینانی باڵای جوله‌كه‌ به‌ پیلاتۆسیان وت: (مه‌نووسه‌: پاشای جوله‌كه‌، به‌خۆی وتی: من پاشای جوله‌كه‌م.)  </VERS>
      <VERS vnumber="22">
          پیلاتۆس وه‌ڵامی دایه‌وه‌: (ئه‌وه‌ی نووسیومه‌، نووسیومه‌.)  </VERS>
      <VERS vnumber="23">
          كاتێك سه‌ربازه‌كان عیسایان له‌ خاچ دا، جله‌كانیان برد و كردیانه‌ چوار پارچه‌، بۆ هه‌ر سه‌ربازێك پارچه‌یه‌ك. كراسه‌كه‌شیان برد، كراسه‌كه‌ بێ دروومان بوو، له‌سه‌رڕا یه‌ك پارچه‌ چنرابوو.  </VERS>
      <VERS vnumber="24">
          بۆیه‌ به‌ یه‌كتریان وت: (با نه‌یدڕێنین، تیروپشكی له‌سه‌ر ده‌كه‌ین بۆ كێ ده‌بێت.) </VERS>
      <VERS vnumber="25">
          له‌لای خاچه‌كه‌ی عیسا، دایكی و پووری و مریه‌می ژنی كلۆپا و مریه‌می مه‌جده‌لی ڕاوه‌ستابوون.</VERS>
      <VERS vnumber="26">كاتێ عیسا دایكی بینی و ئه‌و قوتابییه‌ش كه‌ خۆشی‌ده‌ویست له‌لای ڕاوه‌ستاوه‌، به‌ دایكی فه‌رموو: (ژنه‌كه‌، ئه‌وه‌تا كوڕی تۆ.)</VERS>
      <VERS vnumber="27">به‌ قوتابییه‌كه‌شی فه‌رموو: (ئه‌وه‌تا دایكی تۆ.) ئیتر له‌و كاته‌وه‌ قوتابییه‌كه‌ بردییه‌وه‌ ماڵی خۆی.  </VERS>
      <VERS vnumber="28">
          دوای ئه‌مه‌، عیسا زانی ئه‌وا هه‌موو شتێك ته‌واو بوو و تاكو نووسراوه‌كه‌ بێته‌ دی، فه‌رمووی: (تینوومه‌.)</VERS>
      <VERS vnumber="29">گۆزه‌یه‌كی پڕ له‌ سركه‌ دانرابوو، ئیسفه‌نجێكی پڕ له‌ سركه‌یان خسته‌ سه‌ر لقه‌ زوفایه‌ك و به‌رزیان كرده‌وه‌ بۆ ده‌می.</VERS>
      <VERS vnumber="30">كاتێ عیسا تامی سركه‌كه‌ی كرد، فه‌رمووی: (ته‌واو بوو.) ئینجا سه‌ری دانه‌واند و ڕۆحی سپارد.  </VERS>
      <VERS vnumber="31">
          ئینجا جوله‌كه‌ داوایان له‌ پیلاتۆس كرد قاچی له‌خاچ‌دراوان بشكێندرێت و هه‌ڵبگیردرێن، چونكه‌ ڕۆژی ئاماده‌كاری بوو، ئه‌و شه‌ممه‌یه‌ ڕۆژێكی گه‌وره‌ بوو، تاكو ته‌رمه‌كان له‌ شه‌ممه‌دا له‌سه‌ر خاچ نه‌مێنن.</VERS>
      <VERS vnumber="32">ئینجا سه‌ربازه‌كان هاتن و هه‌ردوو قاچی ئه‌وه‌ی یه‌كه‌م و ئه‌وی دیكه‌یان شكاند كه‌ له‌گه‌ڵ عیسادا له‌ خاچ درابوون.</VERS>
      <VERS vnumber="33">به‌ڵام كاتێ هاتنه‌ لای عیسا بینییان وا مردووه‌، قاچییان نه‌شكاند.</VERS>
      <VERS vnumber="34">به‌ڵام یه‌كێك له‌ سه‌ربازه‌كان ڕمێكی له‌ كه‌له‌كه‌ی دا، یه‌كسه‌ر خوێن و ئاو ده‌رچوو.</VERS>
      <VERS vnumber="35">ئه‌وه‌ی بینی شایه‌تی دا، شایه‌تییه‌كه‌شی ڕاسته‌، خۆشی ده‌زانێت كه‌ ڕاست ده‌ڵێت، تاكو ئێوه‌ باوه‌ڕ بهێنن.</VERS>
      <VERS vnumber="36">ئه‌مه‌ ڕووی‌دا تاكو نووسراوه‌كه‌ بێته‌ دی: {هیچ ئێسقانێكی ئه‌و ناشكێندرێت!}</VERS>
      <VERS vnumber="37">نووسراوێكی دیكه‌ش ده‌فه‌رمووێ: {ته‌ماشای ئه‌وه‌ ده‌كه‌ن كه‌ ڕمیان لێداوه‌.}  </VERS>
      <VERS vnumber="38">
          پاش ئه‌وه‌ یوسفی خه‌ڵكی ڕامه‌ كه‌ له‌ ترسی جوله‌كه‌ به‌ نهێنی قوتابی عیسا بوو، داوای له‌ پیلاتۆس كرد تاكو ته‌رمی عیسا ببات، پیلاتۆسیش ڕێی دا. ئه‌ویش هات و ته‌رمه‌كه‌ی برد.</VERS>
      <VERS vnumber="39">نیقۆدیمۆسیش هات، ئه‌وه‌ی یه‌كه‌م جار به‌ شه‌و هاته‌ لای عیسا. له‌گه‌ڵ خۆی نزیكه‌ی سی لیتر موڕی تێكه‌ڵاو به‌ عودی هێنا.</VERS>
      <VERS vnumber="40">جا ته‌رمه‌كه‌ی عیسایان برد و به‌ كه‌تان له‌گه‌ڵ بۆن پێچایانه‌وه‌، وه‌ك نه‌ریتی جوله‌كه‌یه‌ له‌ كفن كردن.</VERS>
      <VERS vnumber="41">له‌و شوێنه‌ی عیسای تێدا له‌ خاچ درا باخچه‌یه‌كی لێ‌بوو، له‌ باخچه‌كه‌ش‌دا گۆڕێكی نوێی لێ‌بوو كه‌سی تێدا نه‌نێژرابوو.</VERS>
      <VERS vnumber="42">له‌به‌ر ڕۆژی ئاماده‌كاری جوله‌كه‌ عیسایان له‌وێ دانا، چونكه‌ گۆڕه‌كه‌ نزیك بوو.  </VERS>
    </CHAPTER>
    <CHAPTER cnumber="20">
      <VERS vnumber="1">
          له‌ سه‌ره‌تای هه‌فته‌دا، هێشتا تاریك بوو، مریه‌می مه‌جده‌لی هاته‌ سه‌ر گۆڕه‌كه‌ و بینی به‌رده‌كه‌ له‌سه‌ر گۆڕه‌كه‌ گلۆر كراوه‌ته‌وه‌.</VERS>
      <VERS vnumber="2">ئه‌ویش ڕایكرد و هاته‌ لای شیمۆن په‌ترۆس و ئه‌و قوتابییه‌ی دیكه‌ كه‌ عیسا خۆشی‌ده‌ویست، پێی‌ووتن: (گه‌وره‌یان له‌ گۆڕه‌كه‌دا بردووه‌ و نازانین له‌كوێ دایانناوه‌!)  </VERS>
      <VERS vnumber="3">
          ئینجا په‌ترۆس و قوتابییه‌كه‌ی دیكه‌ ده‌رچوون و هاتنه‌ سه‌ر گۆڕه‌كه‌.</VERS>
      <VERS vnumber="4">هه‌ردووكیان به‌یه‌كه‌وه‌ ڕایان ده‌كرد، به‌ڵام قوتابییه‌كه‌ی دیكه‌ پێش په‌ترۆس كه‌وت و زووتر گه‌یشته‌ سه‌ر گۆڕه‌كه‌.</VERS>
      <VERS vnumber="5">دانه‌ویه‌وه‌ و بینی كه‌تانه‌كه‌ دانراوه‌، به‌ڵام نه‌چووه‌ ژووره‌وه‌.</VERS>
      <VERS vnumber="6">ئینجا شیمۆن په‌ترۆس كه‌ دوای‌كه‌وتبوو هات و چووه‌ ناو گۆڕه‌كه‌، بینی كه‌تانه‌كه‌ دانراوه‌.</VERS>
      <VERS vnumber="7">ده‌سته‌سڕه‌كه‌ش كه‌ به‌سه‌ری عیساوه‌ بوو له‌گه‌ڵ كه‌تانه‌كه‌ دانه‌نرابوو، به‌ڵكو به‌ جیا له‌ جێیه‌ك پێچراوه‌ته‌وه‌.</VERS>
      <VERS vnumber="8">ئه‌وسا قوتابییه‌كه‌ی دیكه‌ش كه‌ یه‌كه‌م جار هاتبووه‌ سه‌ر گۆڕه‌كه‌ چووه‌ ژووره‌وه‌. بینی و باوه‌ڕی هێنا.</VERS>
      <VERS vnumber="9">چونكه‌ هێشتا له‌ نووسراوه‌كان تێ‌نه‌گه‌یشتبوون كه‌ ده‌بێ له‌نێوان مردووان‌دا هه‌ڵستێته‌وه‌.</VERS>
      <VERS vnumber="10">دواتر قوتابییه‌كان گه‌ڕانه‌وه‌ شوێنی خۆیان.  </VERS>
      <VERS vnumber="11">
          به‌ڵام مریه‌م له‌لای گۆڕه‌كه‌ له‌ ده‌ره‌وه‌ ڕاوه‌ستا بوو ده‌گریا. كاتێ ده‌گریا بۆ گۆڕه‌كه‌ دانه‌ویه‌وه‌،</VERS>
      <VERS vnumber="12">بینی دوو فریشته‌ به‌ جلی سپییه‌وه‌ له‌و شوێنه‌ی ته‌رمه‌كه‌ی عیسای لێ دانرابوو دانیشتوون، یه‌كێك له‌لای سه‌ریه‌وه‌ ئه‌وی دیكه‌ له‌لای پێی.  </VERS>
      <VERS vnumber="13">
          پێیان وت: (خانم، بۆ ده‌گریێیت؟)  پێی‌ووتن: (گه‌وره‌میان بردووه‌، نازانم له‌كوێ دایانناوه‌.)</VERS>
      <VERS vnumber="14">كه‌ ئه‌مه‌ی وت ئاوڕی دایه‌وه‌، بینی عیسا ڕاوه‌ستاوه‌، به‌ڵام نه‌یزانی عیسایه‌.  </VERS>
      <VERS vnumber="15">
          عیسا پێی فه‌رموو: (خانم! بۆ ده‌گریێیت؟ به‌دوای كێ‌دا ده‌گه‌ڕێیت؟) وایزانی باخه‌وانه‌كه‌یه‌، پێی‌ووت: (گه‌وره‌م، ئه‌گه‌ر تۆ بردووته‌ پێم بڵێ له‌كوێ داتناوه‌ تاكو بیبه‌مه‌وه‌.)  </VERS>
      <VERS vnumber="16">
          عیساش پێی فه‌رموو: (مریه‌م!) </VERS>
      <VERS vnumber="17">
          عیسا پێی فه‌رموو: (ده‌ستم لێ مه‌ده‌، چونكه‌ هێشتا بۆ لای باوك به‌رز نه‌بوومه‌ته‌وه‌. به‌ڵام بڕۆ لای برایانم و پێیان بڵێ: "من به‌رز ده‌بمه‌وه‌ بۆ لای باوكم و باوكتان، خودام و خوداتان.")  </VERS>
      <VERS vnumber="18">
          مریه‌می مه‌جده‌لی هات و به‌ قوتابییه‌كانی ڕاگه‌یاند: (گه‌وره‌م بینی!) ئه‌وه‌شی پێ‌ووتن كه‌ پێی فه‌رمووبوو.  </VERS>
      <VERS vnumber="19">
          ئێواره‌ی ئه‌و ڕۆژه‌ی سه‌ره‌تای هه‌فته‌، له‌ ترسی جوله‌كه‌كان ئه‌و شوێنه‌ی قوتابییه‌كانی لێ‌بوو ده‌رگاكانی داخرابوو، عیسا هات و له‌ناوه‌ڕاست‌دا ڕاوه‌ستا و پێی فه‌رموون: (سڵاوتان لێ بێت!)</VERS>
      <VERS vnumber="20">كه‌ ئه‌مه‌ی وت، ده‌ستی و كه‌له‌كه‌ی پیشاندان، جا قوتابییه‌كان كه‌ خوداوه‌ندیان بینی دڵشادبوون.  </VERS>
      <VERS vnumber="21">
          ئینجا دیسان عیسا پێی فه‌رموون: (سڵاوتان لێ بێت! وه‌ك باوك ناردوومی، منیش ده‌تاننێرم.)</VERS>
      <VERS vnumber="22">كه‌ ئه‌مه‌ی وت، فووی لێ‌كردن، پێی فه‌رموون: (رۆحی پیرۆز وه‌ربگرن.</VERS>
      <VERS vnumber="23">ئه‌وه‌ی گوناهی ببه‌خشن، به‌خشراوه‌. ئه‌وه‌ی ڕایبگرن، ڕاگیراوه‌.)  </VERS>
      <VERS vnumber="24">
          به‌ڵام تۆماس كه‌ یه‌كێكه‌ له‌ دوازده‌كه‌ به‌ دیدمۆس ناسراوبوو، كاتێ عیسا هات له‌گه‌ڵیان نه‌بوو.</VERS>
      <VERS vnumber="25">قوتابییه‌كانی دیكه‌ پێیان وت: (گه‌وره‌مان بینی!) </VERS>
      <VERS vnumber="26">
          دوای هه‌شت ڕۆژ، قوتابییه‌كانی دیسان له‌ ژووره‌وه‌ بوون و تۆماسیش له‌گه‌ڵیان بوو، ده‌رگاكانیش داخرابوون، عیسا هات و له‌ناوه‌ڕاست ڕاوه‌ستا، فه‌رمووی: (سڵاوتان لێ بێت!)</VERS>
      <VERS vnumber="27">ئینجا به‌ تۆماسی وت: (په‌نجه‌ت بێنه‌ ئێره‌ و ده‌ستم ببینه‌، ده‌ستت بێنه‌ و له‌ كه‌له‌كه‌می بده‌. بێ‌باوه‌ڕ مه‌به‌ به‌ڵكو باوه‌ڕ بهێنه‌.)  </VERS>
      <VERS vnumber="28">
          تۆماس وه‌ڵامی دایه‌وه‌: (ئه‌ی خوداوه‌ند و خودام!)  </VERS>
      <VERS vnumber="29">
          عیسا پێی فه‌رموو: (چونكه‌ منت بینی باوه‌ڕت كرد؟ خۆزگه‌ ده‌خوازرێ به‌وانه‌ی نه‌یانبینی و باوه‌ڕیان‌هێنا.)  </VERS>
      <VERS vnumber="30">
          عیسا له‌به‌رده‌م قوتابییه‌كانی زۆر نیشانه‌ی دیكه‌ی كرد كه‌ له‌م په‌ڕتووكه‌دا نه‌نووسراوه‌.</VERS>
      <VERS vnumber="31">به‌ڵام ئه‌مانه‌ی نووسراون تاكو باوه‌ڕ بهێنن كه‌ عیسا مه‌سیحه‌، كوڕی خودایه‌، تاكو به‌ باوه‌ڕهێنان به‌ ناوی ئه‌و ژیانتان هه‌بێت.  </VERS>
    </CHAPTER>
    <CHAPTER cnumber="21">
      <VERS vnumber="1">
          دوای ئه‌مه‌ دیسان عیسا له‌ ده‌ریاچه‌ی ته‌به‌ریه‌ خۆی بۆ قوتابییه‌كان ده‌رخست، ئاوا خۆی ده‌رخست:</VERS>
      <VERS vnumber="2">شیمۆن په‌ترۆس و تۆماس كه‌ به‌ دیدمۆس ناسراوه‌، له‌گه‌ڵ نه‌سه‌نئیل كه‌ خه‌ڵكی قانای جه‌لیل بوو، هه‌روه‌ها كوڕه‌كانی زه‌بدی و دوو قوتابی دیكه‌ی ئه‌و پێكه‌وه‌ بوون.</VERS>
      <VERS vnumber="3">شیمۆن په‌ترۆس پێی‌ووتن: (بۆ ڕاو ده‌چم.) پێیان وت: (ئێمه‌ش له‌گه‌ڵت دێین.) ئینجا ڕۆیشتن و سواری به‌له‌م بوون، له‌و شه‌وه‌دا هیچیان نه‌گرت.  </VERS>
      <VERS vnumber="4">
          كاتی به‌ره‌به‌یان، عیسا له‌سه‌ر كه‌ناره‌كه‌ وه‌ستا، به‌ڵام قوتابییه‌كان نه‌یانزانی ئه‌وه‌ عیسایه‌.  </VERS>
      <VERS vnumber="5">
          عیسا پێی فه‌رموون: (كوڕینه‌، هیچ ماسیتان پێ‌نییه‌؟) وه‌ڵامیان دایه‌وه‌: (نه‌خێر.)  </VERS>
      <VERS vnumber="6">
          پێی فه‌رموون: (تۆڕه‌كه‌ هه‌ڵبده‌نه‌ لای ڕاستی به‌له‌مه‌كه‌، ده‌بیننه‌وه‌.) جا هه‌ڵیاندا و ئیتر له‌به‌ر زۆری ئه‌و ماسییانه‌ی تیای‌دا بوو نه‌یانتوانی ڕایكێشنه‌وه‌.  </VERS>
      <VERS vnumber="7">
          ئه‌و قوتابییه‌ی عیسا خۆشی‌ده‌ویست به‌ په‌ترۆسی وت: (ئه‌وه‌ خوداوه‌نده‌!) كاتێ په‌ترۆس بیستی (ئه‌وه‌ خوداوه‌نده‌،) خۆی به‌ جله‌كانی داپۆشی چونكه‌ ڕووت بوو، خۆی هه‌ڵدایه‌ ناو ئاوه‌كه‌.</VERS>
      <VERS vnumber="8">قوتابییه‌كانی دیكه‌ به‌ به‌له‌مه‌كه‌ هاتن و تۆڕی ماسییه‌كه‌یان ڕاده‌كێشا، چونكه‌ له‌ وشكایی دوور نه‌بوون، ته‌نها دوو سه‌د باڵ.</VERS>
      <VERS vnumber="9">كاتێ دابه‌زینه‌ وشكایی، بینییان وا خه‌ڵووز ئاماده‌ كراوه‌ و ماسی خراوه‌ته‌ سه‌ری له‌گه‌ڵ نان.  </VERS>
      <VERS vnumber="10">
          عیسا پێی فه‌رموون: (له‌و ماسییانه‌ بهێنن كه‌ ئێستا گرتتان.)  </VERS>
      <VERS vnumber="11">
          شیمۆن په‌ترۆسیش سه‌ركه‌وت و تۆڕه‌كه‌ی ڕاكێشایه‌ سه‌ر وشكانی، سه‌د و په‌نجا و سێ ماسی گه‌وره‌ی تێدابوو، له‌گه‌ڵ زۆریه‌كه‌شی تۆڕه‌كه‌ نه‌دڕا.</VERS>
      <VERS vnumber="12">عیسا پێی فه‌رموون: (وه‌رن بخۆن.) ئیتر كه‌س له‌ قوتابییه‌كان نه‌ی‌وێرا پرسیاری لێ بكات: (تۆ كێیت؟) زانییان خوداوه‌نده‌.</VERS>
      <VERS vnumber="13">عیسا هات، نانه‌كه‌ی هه‌ڵگرت و پێی‌دان، ماسیه‌كه‌ش ئاوا.</VERS>
      <VERS vnumber="14">ئه‌مه‌ سێیه‌م جاره‌ عیسا بۆ قوتابییه‌كان ده‌ركه‌وێت پاش هه‌ڵستانه‌وه‌ی له‌نێو مردووان‌دا.  </VERS>
      <VERS vnumber="15">
          دوای ئه‌وه‌ی نانیان خوارد عیسا به‌ شیمۆن په‌ترۆسی فه‌رموو: (شیمۆنی یۆنا، منت له‌وانه‌ خۆشتر ده‌وێت؟) </VERS>
      <VERS vnumber="16">
          دیسان پێی فه‌رمووه‌وه‌: (شیمۆنی یۆنا، منت خۆش‌ده‌وێت؟) </VERS>
      <VERS vnumber="17">
          سێیه‌م جار پێی فه‌رموو: (شیمۆنی یۆنا، منت خۆش‌ده‌وێت؟)  عیسا پێی فه‌رموو: (مه‌ڕه‌كانم بله‌وه‌ڕێنه‌.</VERS>
      <VERS vnumber="18">ڕاستی ڕاستیت پێ ده‌ڵێم، كاتێ گه‌نج بوویت پشتێنه‌كه‌ت ده‌به‌ست و بۆ هه‌ر شوێنێك بتویستبووایه‌ ده‌ڕۆیشتی. به‌ڵام كاتێ پیر ده‌بیت ده‌ستت درێژ ده‌كه‌یت و یه‌كێكی دیكه‌ پشتێنه‌كه‌ت ده‌به‌ستێت و ده‌تباته‌ شوێنێك كه‌ ناته‌وێت.)</VERS>
      <VERS vnumber="19">ئه‌مه‌ی وت وه‌ك ئاماژه‌كردنێك بۆ مردنی په‌ترۆس كه‌ خودا شكۆدار ده‌كات. كه‌ ئه‌مه‌ی فه‌رموو، پێی فه‌رموو: (دوام بكه‌وه‌!)  </VERS>
      <VERS vnumber="20">
          په‌ترۆس ئاوڕی دایه‌وه‌ و ئه‌و قوتابییه‌ی بینی كه‌ عیسا خۆشی‌ده‌ویست دوایان كه‌وتووه‌ - ئه‌وه‌ی له‌ كاتی شێوه‌كه‌ شانی به‌ سینگی عیسا دابوو، پێی‌ووت: (گه‌وره‌م، كێیه‌ ئه‌وه‌ی به‌ گرتنت ده‌دات؟) -</VERS>
      <VERS vnumber="21">كاتێ په‌ترۆس ئه‌مه‌ی بینی به‌ عیسای وت: (خوداوه‌ند ئه‌ی ئه‌مه‌ چی لێدێت؟)  </VERS>
      <VERS vnumber="22">
          عیساش پێی فه‌رموو: (ئه‌گه‌ر بمه‌وێت ده‌مێنێته‌وه‌ تاكو دێمه‌وه‌، به‌ تۆ چی؟ تۆ دوام بكه‌وه‌.)</VERS>
      <VERS vnumber="23">ئیتر ئه‌م قسه‌یه‌ له‌نێو برایان وا بڵاو بۆوه‌ كه‌ ئه‌و قوتابییه‌ نامرێت. به‌ڵام عیسا پێی نه‌فه‌رموو كه‌ نامرێت، به‌ڵكو (ئه‌گه‌ر بمه‌وێت ده‌مێنێته‌وه‌ تاكو دێمه‌وه‌، به‌ تۆ چی؟)  </VERS>
      <VERS vnumber="24">
          ئه‌مه‌ش ئه‌و قوتابییه‌یه‌ كه‌ ده‌رباره‌ی ئه‌م شتانه‌ شایه‌تی ده‌دات و ئه‌م شتانه‌ی نووسیوه‌. ئێمه‌ش ده‌زانین شایه‌تییه‌كه‌ی ڕاسته‌.  </VERS>
      <VERS vnumber="25">
          زۆر شتی دیكه‌ هه‌یه‌ عیسا كردوویه‌تی، ئه‌گه‌ر یه‌ك له‌دوای یه‌ك بنووسرابووایه‌، وابزانم خودی جیهان جێگای ئه‌و په‌ڕتووكه‌ نووسراوانه‌ی تێدا نه‌ده‌بۆوه‌.  </VERS>
    </CHAPTER>
  </BIBLEBOOK>
  <BIBLEBOOK bnumber="44" bname="Acts" bsname="Act">
    <CHAPTER cnumber="1">
      <VERS vnumber="1">
          به‌ڕێز ساوفیلۆس، له‌ په‌ڕتووكی یه‌كه‌مم‌دا ده‌رباره‌ی هه‌موو ئه‌وه‌ی عیسا ده‌ستی پێ‌كرد بیكات و فێری بكات نووسیومه‌،</VERS>
      <VERS vnumber="2">تاكو ئه‌و ڕۆژه‌ی تیای‌دا به‌رزكرایه‌وه‌، دوای ئه‌وه‌ی به‌هۆی ڕۆحی پیرۆز ئه‌و نێردراوانه‌ی ڕاسپارد كه‌ هه‌ڵیبژاردن.</VERS>
      <VERS vnumber="3">دوای ئازار چێژتنی به‌ چه‌ندین به‌ڵگه‌ به‌ زیندوویی خۆی پیشاندان، له‌ ماوه‌ی چل ڕۆژدا بۆیان ده‌ركه‌وت و سه‌باره‌ت به‌ شانشینی خودا بۆیان دوا.</VERS>
      <VERS vnumber="4">كاتێ پێكه‌وه‌ نانیان ده‌خوارد، ڕایسپاردن: (ئۆرشه‌لیم به‌جێ مه‌هێڵن، به‌ڵكو چاوه‌ڕێی به‌ڵێنه‌كه‌ی باوك بكه‌ن كه‌ له‌ منه‌وه‌ بیستتان.</VERS>
      <VERS vnumber="5">چونكه‌ یه‌حیا خه‌ڵكی له‌ ئاو هه‌ڵده‌كێشا، به‌ڵام ئێوه‌ پاش چه‌ند ڕۆژێكی كه‌م به‌ ڕۆحی پیرۆز باپتیز ده‌كرێن.)  </VERS>
      <VERS vnumber="6">
          ئه‌وانه‌ی پێكه‌وه‌ كۆببوونه‌وه‌ لێیان پرسی: (ئه‌ی خوداوه‌ند، له‌م كاته‌دا پاشایه‌تی بۆ ئیسرائیل ده‌گه‌ڕێنیته‌وه‌؟)  </VERS>
      <VERS vnumber="7">
          وه‌ڵامی دانه‌وه‌: (بۆتان نییه‌ ئه‌و كات و سه‌رده‌مانه‌ بزانن كه‌ باوك به‌ ده‌سه‌ڵاتی خۆی دایناون.</VERS>
      <VERS vnumber="8">به‌ڵام كاتێ ڕۆحی پیرۆزتان دێته‌ سه‌ر هێز وه‌رده‌گرن، بۆ من ده‌بنه‌ شایه‌ت، له‌ ئۆرشه‌لیم و هه‌موو یه‌هودیا و سامیره‌، تاكو ئه‌وپه‌ڕی زه‌وی.)  </VERS>
      <VERS vnumber="9">
          ئه‌مه‌ی فه‌رموو و ئه‌وانیش ته‌ماشایان ده‌كرد، به‌رزكرایه‌وه‌، هه‌ورێك له‌به‌رچاویان شاردییه‌وه‌.  </VERS>
      <VERS vnumber="10">
          كاتێ ئه‌و ده‌ڕۆیی، ئه‌وان سه‌رنجیان له‌ ئاسمان‌دا بوو، ئه‌وه‌بوو دوو پیاو به‌ جلی سپییه‌وه‌ له‌لایانه‌وه‌ ڕاوه‌ستاون.</VERS>
      <VERS vnumber="11">پێیان وتن: (جه‌لیلییه‌كان، بۆچی ڕاوه‌ستاون سه‌یری ئاسمان ده‌كه‌ن؟ ئه‌م عیسایه‌، كه‌ له‌نێوانتان‌دا بۆ ئاسمان به‌رزكرایه‌وه‌، چۆن بینیتان ده‌چووه‌ ئاسمان، ئاواش دێته‌وه‌.)  </VERS>
      <VERS vnumber="12">
          ئینجا له‌و كێوه‌ی پێی ده‌ووترا زه‌یتوون گه‌ڕانه‌وه‌ ئۆرشه‌لیم كه‌ به‌قه‌د ڕۆیشتنێكی شه‌ممه‌ له‌ ئۆرشه‌لیم نزیك بوو .</VERS>
      <VERS vnumber="13">كاتێ چوونه‌ ژووره‌وه‌، چوونه‌ ژووره‌كه‌ی سه‌ره‌وه‌ كه‌ تیای‌دا ده‌مانه‌وه‌، په‌ترۆس و یۆحه‌نا و یاقوب، ئه‌ندراوس و فیلیپۆس و تۆماس، به‌رتۆلماوس و مه‌تا و یاقوبی كوڕی حه‌لفا، شیمۆنی دڵگه‌رم  و یه‌هوزای برای یاقوب.</VERS>
      <VERS vnumber="14">هه‌موو به‌ یه‌ك دڵ به‌رده‌وام بوون له‌سه‌ر نوێژكردن، له‌گه‌ڵ ژنه‌كان و مریه‌می دایكی عیسا و برایانی.  </VERS>
      <VERS vnumber="15">
          ڕۆژێكیان په‌ترۆس له‌نێوان نزیكه‌ی سه‌د و بیست برا دابوو، هه‌ڵستا و وتی:</VERS>
      <VERS vnumber="16">(برایان، ده‌بووایه‌ نووسراوه‌كه‌ بێته‌ دی، پێشتر له‌مه‌ڕ یه‌هوزا ڕۆحی پیرۆز به‌ زمانی داود فه‌رموویه‌تی، كه‌ بووه‌ ڕێبه‌ر بۆ ئه‌وانه‌ی عیسایان گرت.</VERS>
      <VERS vnumber="17">له‌ ئێمه‌ ده‌ژمێردرا و له‌م خزمه‌ته‌دا به‌شی هه‌بوو.)  </VERS>
      <VERS vnumber="18">
          به‌ پاداشتی ناپاكی كێڵگه‌یه‌كی ده‌ست‌كه‌وت، به‌ڵام به‌ده‌م‌دا كه‌وت و له‌ناوه‌ڕاسته‌وه‌ شه‌قبوو، هه‌موو هه‌ناوی هاته‌ ده‌ره‌وه‌.</VERS>
      <VERS vnumber="19">هه‌موو دانیشتووانی ئۆرشه‌لیم به‌مه‌یان زانی، بۆیه‌ له‌ زمانی خۆیان ئه‌و كێڵگه‌یان ناونا، حه‌قل ده‌مخ، واتا: كێڵگه‌ی خوێن.  </VERS>
      <VERS vnumber="20">
          په‌ترۆس درێژه‌ی پێ‌دا: (چونكه‌ له‌ سیپاره‌ی زه‌بووردا نووسراوه‌:  {با ماڵه‌كه‌ی چۆڵ بێتكه‌س نه‌بێت تیای‌دا نیشته‌جێ بێت.}  هه‌روه‌ها:  {با یه‌كێكی دیكه‌ ئه‌ركه‌كه‌ی ئه‌و وه‌ربگرێت.}</VERS>
      <VERS vnumber="21">كه‌واته‌ پێویسته‌ ئه‌و پیاوانه‌ی یاوه‌رمان بوون، به‌ درێژایی ئه‌و ماوه‌یه‌ی عیسای خوداوه‌ند هاته‌ ناومان و ده‌رچوو،</VERS>
      <VERS vnumber="22">له‌ له‌ئاوهه‌ڵكێشانه‌كه‌ی یه‌حیاوه‌ تاكو ئه‌و ڕۆژه‌ی لێمان به‌رزكرایه‌وه‌، یه‌كێك له‌وان له‌گه‌ڵمان ببێته‌ شایه‌تی هه‌ڵستانه‌وه‌كه‌ی.)  </VERS>
      <VERS vnumber="23">
          جا دووانیان هێنایه‌ پێشه‌وه‌: یوسف كه‌ به‌ بارساباس ناوده‌برا و نازناوی یستۆس بوو، له‌گه‌ڵ مه‌تیاس.</VERS>
      <VERS vnumber="24">نوێژیان كرد: (ئه‌ی خوداوه‌ند، تۆ به‌ دڵی هه‌مووان ده‌زانیت، بۆمان ده‌ربخه‌ له‌م دووانه‌ كامه‌یانت هه‌ڵبژاردووه‌،</VERS>
      <VERS vnumber="25">تاكو شوێنی ئه‌و خزمه‌ت و نێردراویه‌تییه‌ بگرێته‌وه‌، كه‌ یه‌هوزا لێی لادا، تاكو بچێته‌ شوێنی خۆی.)</VERS>
      <VERS vnumber="26">ئینجا تیروپشكیان بۆ كردن و تیروپشكه‌كه‌ مه‌تیاسی گرته‌وه‌، له‌گه‌ڵ یازده‌ نێردراوه‌كه‌ ژمێردرا.  </VERS>
    </CHAPTER>
    <CHAPTER cnumber="2">
      <VERS vnumber="1">
          كه‌ ڕۆژی په‌نجایه‌مین داهات، هه‌موو پێكه‌وه‌ له‌ یه‌ك شوێن‌دا بوون،</VERS>
      <VERS vnumber="2">له‌ناكاو ده‌نگێك له‌ ئاسمانه‌وه‌ وه‌ك ڕه‌شه‌با هات، ئه‌و ماڵه‌ی پڕكرد كه‌ تیای‌دا دانیشتبوون.</VERS>
      <VERS vnumber="3">ئینجا چه‌ند زمانێكی دابه‌شبوو وه‌ك ئاگر بۆیان ده‌ركه‌وت و له‌سه‌ر هه‌ریه‌كه‌یان نیشته‌وه‌.</VERS>
      <VERS vnumber="4">جا هه‌موویان پڕبوون له‌ ڕۆحی پیرۆز و ده‌ستیان پێ‌كرد به‌ زمانه‌كانی دیكه‌ بدوێن، وه‌ك ڕۆح پێی به‌خشین.  </VERS>
      <VERS vnumber="5">
          له‌و كاته‌دا جوله‌كه‌ی له‌خواترسی هه‌موو نه‌ته‌وه‌كانی ژێر ئاسمان له‌ ئۆرشه‌لیم مابوونه‌وه‌.</VERS>
      <VERS vnumber="6">كاتێ ده‌نگه‌كه‌ هات، خه‌ڵك كۆبوونه‌وه‌ و بووه‌ په‌شێوی، چونكه‌ هه‌ریه‌كه‌یان گوێی له‌ زمانی خۆی ده‌بوو پێی ده‌دووان.</VERS>
      <VERS vnumber="7">حه‌په‌سابوون و به‌ سه‌رسامییه‌وه‌ وتیان: (باشه‌ هه‌موو ئه‌وانه‌ی قسه‌ ده‌كه‌ن جه‌لیلی نین؟</VERS>
      <VERS vnumber="8">ئه‌ی چۆن هه‌ریه‌كه‌مان گوێی له‌ زمانی خۆی ده‌بێت كه‌ لێی له‌دایك بووه‌؟</VERS>
      <VERS vnumber="9">ئێمه‌ی خه‌ڵكی په‌رتیا و میدیا و ئیلامی، دانیشتووانی میسۆپۆتامیا، یه‌هودیا و كه‌په‌دۆكیا، پۆنتۆس و ئاسیا،</VERS>
      <VERS vnumber="10">فریجیا و په‌مفیلیا، میسر و ناوچه‌كانی لیبیای ڕووه‌و كورێن، هه‌روه‌ها لایده‌كانی ڕۆما -</VERS>
      <VERS vnumber="11">جوله‌كه‌ و به‌جوله‌كه‌بوو - كریتی و عه‌ره‌ب، ئه‌وه‌تا گوێمان لێیانه‌ به‌ زمانی خۆمان باسی كرداره‌ مه‌زنه‌كانی خودا ده‌كه‌ن.)</VERS>
      <VERS vnumber="12">هه‌موو سه‌رسام و حه‌په‌سا بوون، به‌ یه‌كتریان ده‌ووت: (ده‌بێ ئه‌مه‌ مانای چی بێت؟)  </VERS>
      <VERS vnumber="13">
          هه‌ندێكی دیكه‌ به‌ گاڵته‌ پێكردنه‌وه‌ ده‌یان‌ووت: (شه‌رابی نوێیان زۆر خواردۆته‌وه‌.)  </VERS>
      <VERS vnumber="14">
          په‌ترۆس له‌گه‌ڵ یازده‌كه‌ ڕاوه‌ستا، ده‌نگی به‌رزكرده‌وه‌ و پێی ڕاگه‌یاندن:  (ئه‌ی پیاوانی جوله‌كه‌ و هه‌موو ئه‌وانه‌ی له‌ ئۆرشه‌لیم دانیشتوون، با ئه‌مه‌ له‌لاتان زانراو بێت و گوێ له‌ قسه‌كانم بگرن،</VERS>
      <VERS vnumber="15">چونكه‌ وه‌ك بیرده‌كه‌نه‌وه‌ ئه‌مانه‌ سه‌رخۆش نین، له‌به‌ر ئه‌وه‌ی كاتژمێر نۆی به‌یانییه‌‌!</VERS>
      <VERS vnumber="16">به‌ڵكو به‌هۆی یۆئێل پێغه‌مبه‌ر وتراوه‌:</VERS>
      <VERS vnumber="17">{خودا ده‌فه‌رمووێ، له‌ ڕۆژانی كۆتایی‌داڕۆحم‌ به‌سه‌ر هه‌موو مرۆڤ‌دا ده‌ڕێژم.كوڕان و كچانتان پێشبینی ده‌كه‌ن،گه‌نجه‌كانتان بینین ده‌بینن،پیره‌كانتان خه‌ون ده‌بینن.</VERS>
      <VERS vnumber="18">ته‌نانه‌ت به‌ سه‌ر خزمه‌تكاران و كاره‌كه‌رانیشم،له‌و ڕۆژانه‌دا ڕۆحم ده‌ڕێژم وئه‌وانیش پێشبینی ده‌كه‌ن.</VERS>
      <VERS vnumber="19">له‌ سه‌ره‌وه‌ له‌ ئاسمان كاری سه‌رسوڕهێنه‌ر وله‌ خواره‌وه‌ له‌سه‌ر زه‌وی نیشانه‌ ده‌كه‌م:خوێن و ئاگر و ستوونی دووكه‌ڵ.</VERS>
      <VERS vnumber="20">خۆر ده‌بێته‌ تاریكی ومانگیش ده‌بێته‌ خوێن،به‌ر له‌وه‌ی ڕۆژی گه‌وره‌ و شكۆداری خوداوه‌ند بێت.</VERS>
      <VERS vnumber="21">جا هه‌ر كه‌سێك به‌ ناوی خوداوه‌نده‌وه‌ بپاڕێته‌وه‌، ڕزگاری ده‌بێت.} </VERS>
      <VERS vnumber="22">
          پیاوانی ئیسرائیل، گوێ له‌م قسانه‌ بگرن: عیسای ناسیره‌یی پیاوێكه‌ بۆتان سه‌لمێندرا، به‌ په‌رجو و كاری سه‌یر و نیشانه‌ له‌لایه‌ن خوداوه‌ لایه‌نگری كراوه‌، كه‌ خودا به‌هۆی ئه‌و له‌نێوانتان ئه‌نجامی دا، وه‌ك خۆتان ده‌زانن.</VERS>
      <VERS vnumber="23">ئه‌م به‌گوێره‌ی خواستی بڕیارله‌سه‌ردراو و زانینی پێشووی خودا داتانه‌ ده‌ست، به‌ ده‌ستی گوناهباران له‌ خاچتان دا و كوشتتان.</VERS>
      <VERS vnumber="24">ئه‌وه‌ی خودا هه‌ڵیستانده‌وه‌ و له‌ ژانی مردن ئازادی كرد، له‌به‌ر ئه‌وه‌ی نه‌ده‌كرا له‌ چنگی‌دا بمێنێته‌وه‌.</VERS>
      <VERS vnumber="25">چونكه‌ داود باسی ده‌كات:  {هه‌میشه‌ خوداوه‌ندم له‌به‌رده‌مم ده‌بینی،ئه‌و له‌لای ده‌سته‌ڕاستمه‌وه‌یه‌، ناهه‌ژێم.</VERS>
      <VERS vnumber="26">بۆیه‌ دڵشادم و زارم له‌ هه‌لهه‌له‌ دایه‌،ته‌نانه‌ت جه‌سته‌م له‌ هیوادا نیشته‌جێیه‌،</VERS>
      <VERS vnumber="27">چونكه‌ تۆ گیانم له‌ جیهانی مردووان‌دا به‌جێ‌ ناهێڵیت،هه‌روه‌ها ناهێڵیت تاقانه‌ی پیرۆزی خۆت بۆگه‌نی ببینێت.</VERS>
      <VERS vnumber="28">ڕێگاكانی ژیانت پێ ناساندم،له‌ ئاماده‌گیت دڵم پڕی شادی ده‌كه‌یت.} </VERS>
      <VERS vnumber="29">
          برایان، ڕێگا دراوه‌ به‌ ئاشكرا پێتان بڵێم كه‌ داودی باوكمان مرد و نێژرا، گۆڕه‌كه‌شی تاكو ئه‌مڕۆ له‌لامانه‌.</VERS>
      <VERS vnumber="30">ئه‌ویش كه‌ پێغه‌مبه‌ر بوو، ده‌یزانی خودا به‌ سوێند سوێندی بۆ خواردووه‌ كه‌ له‌ به‌ری پشتی ئه‌و له‌سه‌ر ته‌خته‌كه‌ی داده‌نیشێت.</VERS>
      <VERS vnumber="31">پێشبینی كرد و باسی هه‌ڵستانه‌وه‌ی مه‌سیحه‌كه‌ی كرد، نه‌ له‌ جیهانی مردووان‌دا به‌جێ هێڵدرا و نه‌ جه‌سته‌شی بۆگه‌نی بینی.</VERS>
      <VERS vnumber="32">ئه‌م عیسایه‌ خودا هه‌ڵیستانده‌وه‌، ئێمه‌ش هه‌موومان شایه‌تین بۆی.</VERS>
      <VERS vnumber="33">ئینجا بۆ لای ده‌سته‌ڕاستی خودا به‌رزكرایه‌وه‌ كه‌ به‌ڵێنی ڕۆحی پیرۆزی له‌ باوكه‌كه‌وه‌ وه‌رگرت، ئه‌مه‌ی ڕژاند كه‌وا ئێوه‌ ده‌یبینن و ده‌یبیستن.</VERS>
      <VERS vnumber="34">داود بۆ ئاسمان به‌رز نه‌كرایه‌وه‌، به‌ڵكو خۆی ده‌ڵێت:  {خوداوه‌ند به‌ خوداوه‌ندمی فه‌رموو:له‌ ده‌سته‌ڕاستم دانیشه‌</VERS>
      <VERS vnumber="35">تاكو دوژمنانت بخه‌مه‌ ته‌خته‌پێ بۆ پێیه‌كانت.} </VERS>
      <VERS vnumber="36">
          بۆیه‌ با هه‌موو ماڵی ئیسرائیل به‌ دڵنیایی بزانن، ئه‌و عیسایه‌ی ئێوه‌ له‌ خاچتان دا، خودا كردییه‌ مه‌سیح و خوداوه‌ند.)  </VERS>
      <VERS vnumber="37">
          كاتێ گوێیان لێ‌بوو، كاری كرده‌ سه‌ر دڵیان، به‌ په‌ترۆس و نێردراوانی دیكه‌یان وت: (برایان، چی بكه‌ین؟)  </VERS>
      <VERS vnumber="38">
          په‌ترۆس وه‌ڵامی دانه‌وه‌: (تۆبه‌ بكه‌ن، با هه‌ریه‌كه‌تان به‌ ناوی عیسای مه‌سیحه‌وه‌ له‌ ئاو هه‌ڵبكێشرێت بۆ لێخۆشبوونی گوناهه‌كانتان و دیاری ڕۆحی پیرۆز وه‌رده‌گرن.</VERS>
      <VERS vnumber="39">چونكه‌ به‌ڵێنه‌كه‌ بۆ خۆتان و منداڵه‌كانتان و بۆ هه‌موو ئه‌وانه‌ی دوورن - - بۆ هه‌موو ئه‌وانه‌ی كه‌ خوداوه‌ندی خودامان بانگییان ده‌كات.)  </VERS>
      <VERS vnumber="40">
          به‌ زۆر قسه‌ی دیكه‌ش ئاگاداری كردنه‌وه‌ و لێیان پاڕایه‌وه‌: (خۆتان له‌م نه‌وه‌ لار و چه‌وته‌ ڕزگار بكه‌ن.)</VERS>
      <VERS vnumber="41">ئه‌وانه‌ی كه‌ قسه‌كه‌یان وه‌رگرت له‌ئاوهه‌ڵكێشران، له‌و ڕۆژه‌دا نزیكه‌ی سێ هه‌زار كه‌س هاتنه‌ پاڵ.  </VERS>
      <VERS vnumber="42">
          ئیتر ئه‌وان په‌یوه‌ستبوون له‌سه‌ر فێركردنی نێردراوان و هاوبه‌شییه‌تی، له‌ت‌كردنی نان و نوێژكردن.</VERS>
      <VERS vnumber="43">هه‌موو له‌ ناخ‌دا سامگرتوو بوون، چونكه‌ زۆر په‌رجو و نیشانه‌ له‌سه‌ر ده‌ستی نێردراوان كران.</VERS>
      <VERS vnumber="44">باوه‌ڕداران هه‌موو پێكه‌وه‌ بوون و له‌ هه‌رچی هه‌یانبوو هاوبه‌ش بوون.</VERS>
      <VERS vnumber="45">ماڵ و موڵكی خۆیان ده‌فرۆشت و به‌گوێره‌ی پێویستی هه‌ریه‌كه‌یان دابه‌شیان ده‌كرد.</VERS>
      <VERS vnumber="46">ڕۆژانه‌ به‌ یه‌ك دڵ به‌رده‌وام له‌ په‌رستگا ده‌بوون، له‌ ماڵه‌كان‌دا نانیان له‌ت‌ده‌كرد، به‌ خۆشی و ڕۆح‌سووكییه‌وه‌ پێكه‌وه‌ نانیان ده‌خوارد،</VERS>
      <VERS vnumber="47">ستایشی خودایان ده‌كرد و له‌لای هه‌موو خه‌ڵك په‌سه‌ند بوون. خوداوه‌ندیش ڕۆژانه‌ ئه‌وانه‌ی ده‌هێنایه‌ پاڵیان كه‌ ڕزگاریان ده‌بوو.  </VERS>
    </CHAPTER>
    <CHAPTER cnumber="3">
      <VERS vnumber="1">
          له‌ كاتی نوێژی كاتژمێر سێ په‌ترۆس و یۆحه‌نا سه‌ركه‌وتن بۆ په‌رستگا.</VERS>
      <VERS vnumber="2">پیاوێك به‌ زگماك ئیفلیج بوو، هه‌ڵده‌گیرا، ڕۆژانه‌ بۆ سواڵكردن له‌وانه‌ی ده‌هاتنه‌ په‌رستگا، له‌به‌رده‌م ئه‌و ده‌رگایه‌ی په‌رستگا داده‌نرا كه‌ پێی ده‌ووترا جوان.</VERS>
      <VERS vnumber="3">په‌ترۆس و یۆحه‌نای بینی به‌ نیازن دێنه‌ ناو په‌رستگا، داوای خێری لێ‌كردن.</VERS>
      <VERS vnumber="4">په‌ترۆس له‌گه‌ڵ یۆحه‌نا تێی‌ڕووانی، وتی: (سه‌یرمان بكه‌!)</VERS>
      <VERS vnumber="5">ئه‌ویش چاوی تێبڕین و چاوه‌ڕێی ده‌كرد شتێكیان لێ وه‌رگرێت.  </VERS>
      <VERS vnumber="6">
          په‌ترۆس وتی: (زێڕ و زیوم نییه‌، به‌ڵام ئه‌وه‌ی هه‌مه‌ ده‌تده‌مێ. به‌ ناوی عیسای مه‌سیحی ناسیره‌ییه‌وه‌، هه‌سته‌ و بڕۆ!)</VERS>
      <VERS vnumber="7">ئینجا به‌ ده‌ستی ڕاستی گرتی و هه‌ڵیستاند، یه‌كسه‌ر هێز كه‌وته‌ پێ و پاژنه‌كانی.</VERS>
      <VERS vnumber="8">ئیتر هه‌ڵبه‌زییه‌وه‌ و ڕاوه‌ستا و ده‌ستی به‌ ڕۆیشتن كرد، له‌گه‌ڵیان چووه‌ ناو په‌رستگا، ده‌ڕۆیشت و هه‌ڵده‌به‌زییه‌وه‌ و ستایشی خودای ده‌كرد.</VERS>
      <VERS vnumber="9">هه‌موو خه‌ڵك بینییان ده‌ڕوات و ستایشی خودا ده‌كات.</VERS>
      <VERS vnumber="10">جا ناسییانه‌وه‌ كه‌ ئه‌وه‌یه‌ بۆ سواڵكردن له‌لای ده‌رگای جوانی په‌رستگا داده‌نیشت، سه‌رسامی و حه‌په‌ساوییش دایگرتن له‌وه‌ی به‌سه‌ری هات.  </VERS>
      <VERS vnumber="11">
          كاتێ پیاوه‌كه‌ به‌ په‌ترۆس و یۆحه‌ناوه‌ نووسابوو، هه‌موو خه‌ڵكه‌كه‌ به‌ سه‌رسامییه‌وه‌ ڕایانكرده‌ لایان بۆ ئه‌و هه‌یوانه‌ی كه‌ پێی ده‌ووترا هه‌یوانی سلێمان.</VERS>
      <VERS vnumber="12">په‌ترۆس ئه‌مه‌ی بینی، پێی‌ووتن: (پیاوانی ئیسرائیل، بۆچی له‌مه‌ سه‌رسامن؟ بۆچی چاوتان تێبڕیوین وه‌ك ئه‌وه‌ی به‌ توانا یان به‌ خواترسیمان وامان‌كردووه‌ بڕوات؟</VERS>
      <VERS vnumber="13">خودای ئیبراهیم و ئیسحاق و یاقوب، خودای باوكانمان، عیسای خزمه‌تكاری خۆی شكۆدار كرد، ئه‌وه‌ی به‌ گرتنتان دا و له‌به‌رده‌م پیلاتۆس نكۆڵیتان لێ‌كرد، كه‌ بڕیاری دابوو به‌ری‌بدات.</VERS>
      <VERS vnumber="14">ئێوه‌ نكۆڵیتان له‌ پیرۆز و ڕاستودروسته‌كه‌ كرد و داوای وه‌رگرتنه‌وه‌ی بكوژێكتان كرد.</VERS>
      <VERS vnumber="15">سه‌رۆكی ژیانتان كوشت، ئه‌وه‌ی خودا له‌نێو مردووان هه‌ڵیستانده‌وه‌ و ئێمه‌ شایه‌تین بۆ ئه‌مه‌.</VERS>
      <VERS vnumber="16">به‌ باوه‌ڕ به‌ ناوی عیسا ئه‌م پیاوه‌ی به‌هێز كرد كه‌وا ده‌یبینن و ده‌یناسن. ناوی ئه‌و و باوه‌ڕیش به‌هۆی ئه‌و له‌به‌رچاوی هه‌مووتان ئه‌م ته‌ندروستییه‌ی پێ‌داوه‌.  </VERS>
      <VERS vnumber="17">
          ئێستاش برایان ده‌زانم به‌ نه‌زانی ئه‌وه‌تان كرد، هه‌روه‌ك سه‌رۆكه‌كانیشتان.</VERS>
      <VERS vnumber="18">به‌ڵام خودا ئه‌وه‌ی پێشتر له‌سه‌ر زمانی هه‌موو پێغه‌مبه‌رانه‌وه‌ ڕایگه‌یاند، كه‌وا مه‌سیحه‌كه‌ی خۆی ئازار ده‌چێژێت، ئاوا هێنایه‌ دی.</VERS>
      <VERS vnumber="19">كه‌واته‌ تۆبه‌ بكه‌ن و بگه‌ڕێنه‌وه‌ بۆ خودا تاكو گوناهه‌كانتان بسڕێنه‌وه‌،</VERS>
      <VERS vnumber="20">تاكو له‌لای خوداوه‌نده‌وه‌ كاتی حه‌سانه‌وه‌تان بێت و مه‌سیحه‌كه‌تان بۆ بنێرێته‌وه‌ كه‌ پێشتر بۆتانی دیاری كردبوو - عیسا،</VERS>
      <VERS vnumber="21">ئه‌وه‌ی ده‌بێت له‌ ئاسمان بیهێڵێته‌وه‌، تاكو كاتی چاككردنه‌وه‌ی هه‌موو شتێك، ئه‌وه‌ی له‌ كۆنه‌وه‌ خودا له‌سه‌ر زاری پێغه‌مبه‌ره‌ پیرۆزه‌كانی باسی كردووه‌.</VERS>
      <VERS vnumber="22">موساش وتی: {خوداوه‌ندی خوداتان له‌نێو برایانتان‌دا پێغه‌مبه‌رێكی وه‌ك منتان بۆ قیت‌ده‌كاته‌وه‌، له‌ هه‌موو ئه‌وه‌ی پێتانی ده‌ڵێت گوێی لێ بگرن.</VERS>
      <VERS vnumber="23">جا هه‌ر كه‌سێك گوێ له‌م پێغه‌مبه‌ره‌ نه‌گرێت له‌ناو گه‌ل ده‌بڕدرێته‌وه‌.}  </VERS>
      <VERS vnumber="24">
          هه‌موو پێغه‌مبه‌رانیش، له‌ سامۆئیل به‌دواوه‌، هه‌موو ئه‌وانه‌ی قسه‌یان كردووه‌، باسی ئه‌م ڕۆژانه‌یان كردووه‌.</VERS>
      <VERS vnumber="25">ئێوه‌ش كوڕی پێغه‌مبه‌ران و ئه‌و په‌یمانه‌ن كه‌ خودا له‌گه‌ڵ باوكانتان‌دا به‌ستی، به‌ ئیبراهیمی فه‌رموو: {به‌ نه‌وه‌ی تۆ هه‌موو نه‌ته‌وه‌كانی زه‌وی به‌ره‌كه‌تدار ده‌كرێن.}</VERS>
      <VERS vnumber="26">یه‌كه‌م جار خودا خزمه‌تكاره‌كه‌ی بۆ ئێوه‌ قیت‌كرده‌وه‌، ناردوویه‌تی تاكو به‌ره‌كه‌تتان بداتێ به‌ گه‌ڕانه‌وه‌ی هه‌ریه‌كه‌تان له‌ خراپه‌كانی.)  </VERS>
    </CHAPTER>
    <CHAPTER cnumber="4">
      <VERS vnumber="1">
          كاتێ په‌ترۆس و یۆحه‌نا قسه‌یان بۆ خه‌ڵكه‌كه‌ ده‌كرد، كاهینان و سه‌رۆكی پاسه‌وانی په‌رستگا و سه‌دوقییه‌كان هاتنه‌ لایان،</VERS>
      <VERS vnumber="2">زۆر بێزار بوون، چونكه‌ خه‌ڵكه‌كه‌یان فێرده‌كرد و له‌ عیسادا هه‌ڵستانه‌وه‌ی مردووانیان ڕاده‌گه‌یاند.</VERS>
      <VERS vnumber="3">بۆیه‌ په‌ترۆس و یۆحه‌نایان گرت و تاكو به‌یانی له‌ زیندانیان كردن، چونكه‌ ده‌مه‌و ئێواره‌ بوو.</VERS>
      <VERS vnumber="4">زۆر له‌وانه‌ی گوێیان له‌ قسه‌كان بوو باوه‌ڕیان‌هێنا و ژماره‌ی پیاوان گه‌یشته‌ پێنج هه‌زار.  </VERS>
      <VERS vnumber="5">
          بۆ به‌یانی پێشه‌وایان و پیران و مالمه‌كان له‌ ئۆرشه‌لیم كۆبوونه‌وه‌،</VERS>
      <VERS vnumber="6">له‌گه‌ڵ حه‌نانی سه‌رۆك كاهین و قه‌یافا و یۆحه‌نا و ئه‌سكه‌نده‌ر و هه‌موو ئه‌وانه‌ی له‌ تیره‌ی سه‌رۆك كاهینان بوون.</VERS>
      <VERS vnumber="7">په‌ترۆس و یۆحه‌نایان له‌ناوه‌ڕاست ڕاگرت، پرسیاریان لێ‌كردن: (به‌ چ هێزێك و به‌ چ ناوێك ئه‌مه‌تان كرد؟)  </VERS>
      <VERS vnumber="8">
          جا په‌ترۆس پڕبوو له‌ ڕۆحی پیرۆز، پێی‌ووتن: (ئه‌ی پێشه‌وایانی گه‌ل و ئه‌ی پیران،</VERS>
      <VERS vnumber="9">ئه‌گه‌ر ئه‌مڕۆ له‌سه‌ر چاكه‌یه‌ك بۆ په‌ككه‌وته‌یه‌ك كراوه‌ لێكۆڵینه‌وه‌مان له‌گه‌ڵ ده‌كرێت، به‌ چی چاكبۆته‌وه‌،</VERS>
      <VERS vnumber="10">با له‌لای هه‌مووتان و هه‌موو گه‌لی ئیسرائیل زانراو بێت، به‌ ناوی عیسای مه‌سیحی ناسیره‌یی، ئه‌وه‌ی له‌ خاچتان دا و خوداش له‌ناو مردووان هه‌ڵیستانده‌وه‌، ئه‌م كابرایه‌ به‌و ته‌ندروستییه‌ له‌به‌رده‌متان ڕاوه‌ستاوه‌.</VERS>
      <VERS vnumber="11">ئه‌مه‌  {ئه‌و به‌رده‌یه‌ كه‌ ئێوه‌ی وه‌ستا ڕه‌تتان كرده‌وه‌،ئه‌وه‌ی بووه‌ به‌ردی قولینچك.} </VERS>
      <VERS vnumber="12">
          بێجگه‌ له‌و ڕزگاربوون نییه‌، چونكه‌ ناوێكی دیكه‌ له‌ ژێر ئاسمان‌دا نییه‌ له‌ناو خه‌ڵك‌دا درابێت، به‌وه‌وه‌ پێویست بكات ڕزگار بین.)  </VERS>
      <VERS vnumber="13">
          كاتێ ئازایه‌تی په‌ترۆس و یۆحه‌نایان بینی و زانییان خه‌ڵكێكی بێ ڕۆشنبیری و ساده‌ن، سه‌رسام بوون، زانییان كه‌ له‌گه‌ڵ عیسادا بوونه‌.</VERS>
      <VERS vnumber="14">كه‌ ئه‌و پیاوه‌شیان بینی له‌گه‌ڵیان ڕاوه‌ستابوو، ئه‌وه‌ی چاكبۆوه‌، هیچیان نه‌بوو وه‌ڵامی پێ بده‌نه‌وه‌.</VERS>
      <VERS vnumber="15">ئه‌وسا فه‌رمانیان پێ‌دان له‌ سه‌نهه‌درین بچنه‌ ده‌ره‌وه‌ و له‌ناو خۆیان‌دا كه‌وتنه‌ گفتوگۆ:</VERS>
      <VERS vnumber="16">(چی له‌م پیاوانه‌ بكه‌ین؟ ئاشكرایه‌ بۆ هه‌موو دانیشتووانی ئۆرشه‌لیم كه‌ نیشانه‌یه‌كی به‌رچاو به‌هۆی ئه‌مانه‌وه‌ كراوه‌، ناتوانین نكۆڵی لێ بكه‌ین.</VERS>
      <VERS vnumber="17">به‌ڵام نه‌وه‌ك زیاتر له‌ناو گه‌ل بڵاو بێته‌وه‌، گه‌فیان لێ ده‌كه‌ین ئیتر له‌لای كه‌س باسی ئه‌م ناوه‌ نه‌كه‌ن.)  </VERS>
      <VERS vnumber="18">
          ئینجا بانگیان كردن و فه‌رمانیان پێ‌دان، به‌ هیچ شێوه‌یه‌ك به‌ ناوی عیسا ده‌م نه‌كه‌نه‌وه‌ و كه‌سیش فێرنه‌كه‌ن.</VERS>
      <VERS vnumber="19">به‌ڵام په‌ترۆس و یۆحه‌نا وه‌ڵامیان دایه‌وه‌: (ئێوه‌ حوكم بده‌ن، ئه‌گه‌ر ڕاسته‌ له‌به‌رده‌م خودا گوێ له‌ ئێوه‌ بگرین زیاتر له‌ خودا.</VERS>
      <VERS vnumber="20">چونكه‌ ئه‌وه‌ی بینیوومانه‌ و بیستوومانه‌ ناتوانین باسی نه‌كه‌ین.)  </VERS>
      <VERS vnumber="21">
          دوای هه‌ڕه‌شه‌ی زیاتر، به‌ریاندان، له‌به‌ر خه‌ڵكه‌كه‌ نه‌یانزانی چۆن سزایان بده‌ن، له‌به‌ر ئه‌وه‌ی ڕووی‌دابوو، چونكه‌ هه‌موو خودایان شكۆدار ده‌كرد.</VERS>
      <VERS vnumber="22">چونكه‌ ئه‌و پیاوه‌ی ئه‌م نیشانه‌ی چاكبوونه‌وه‌ی به‌سه‌رهاتبوو له‌ چل ساڵ زیاتر بوو.  </VERS>
      <VERS vnumber="23">
          كه‌ په‌ترۆس و یۆحه‌نا به‌ربوون، هاتنه‌ لای هاوڕێیه‌كانیان و ئه‌و شتانه‌ی كاهینانی باڵا و پیران پێیان وتبوون بۆیان گێڕانه‌وه‌.</VERS>
      <VERS vnumber="24">ئه‌مه‌یان بیست و به‌ یه‌ك دڵ هاواریان بۆ خودا كرد:  (ئه‌ی خوداوه‌ندی باڵاده‌ست، تۆی دروستكه‌ری ئاسمان و زه‌وی و ده‌ریا و هه‌موو ئه‌وانه‌ی تیایان دایه‌.</VERS>
      <VERS vnumber="25">به‌هۆی ڕۆحی پیرۆز له‌سه‌ر زاری داودی باوكمان و خزمه‌تكاری خۆت فه‌رمووت:  {بۆچی نه‌ته‌وه‌كان وروژاون وگه‌لان پیلان ده‌گێڕن له‌ شتی پووچ؟</VERS>
      <VERS vnumber="26">پاشایانی زه‌وی خۆیان ڕێكخستووه‌،سه‌رۆكه‌كانیان پێكه‌وه‌ كۆبوونه‌وه‌دژی خوداوه‌ند و مه‌سیحه‌كه‌ی.} </VERS>
      <VERS vnumber="27">
          چونكه‌ به‌ ڕاستی له‌م شاره‌دا، هێرۆدس و پیلاتۆسی پونتی و نه‌ته‌وه‌كان و گه‌لی ئیسرائیل دژی عیسا یه‌كیان گرت، خزمه‌تكاره‌ پیرۆزه‌كه‌ت، ئه‌وه‌ی كه‌ ده‌ستنیشانت كرد،</VERS>
      <VERS vnumber="28">تاكو هه‌رچی له‌پێشا ده‌ستت و خواستت نه‌خشه‌ی بۆ كێشابوو بیكه‌ن.</VERS>
      <VERS vnumber="29">ئێستاش خوداوه‌ند، سه‌یری هه‌ڕه‌شه‌كانیان بكه‌، به‌ خزمه‌تكارانی خۆت ببه‌خشه‌ به‌وپه‌ڕی ئازایه‌تی به‌ وشه‌كانت بدوێن،</VERS>
      <VERS vnumber="30">كاتێ ده‌ستت ده‌به‌یت تاكو چاكبوونه‌وه‌ و نیشانه‌ و په‌رجو به‌ ناوی عیسای خزمه‌تكاری پیرۆزته‌وه‌ بكرێت.)  </VERS>
      <VERS vnumber="31">
          كاتێ نوێژیان ده‌كرد، ئه‌و شوێنه‌ی تیای‌دا كۆببوونه‌وه‌ له‌رزی و هه‌موو له‌ ڕۆحی پیرۆز پڕبوون، ئازایانه‌ به‌ وشه‌ی خودا ده‌دووان.  </VERS>
      <VERS vnumber="32">
          گروپی باوه‌ڕداران یه‌ك دڵ و گیان بوون، كه‌س نه‌ی‌ده‌ووت ئه‌وه‌ی هه‌یه‌تی هی خۆیه‌تی، به‌ڵكو له‌ هه‌موو شتێك هاوبه‌ش‌بوون.</VERS>
      <VERS vnumber="33">نێردراوان به‌ هێزێكی گه‌وره‌وه‌ شایه‌تی هه‌ڵستانه‌وه‌ی عیسای خوداوه‌ندیان ده‌دا، نیعمه‌تێكی گه‌وره‌ش به‌سه‌ر هه‌موویانه‌وه‌ بوو.</VERS>
      <VERS vnumber="34">كه‌سی نه‌بوونیان تێدا نه‌بوو، چونكه‌ هه‌موو ئه‌وانه‌ی خاوه‌ن كێڵگه‌ و ماڵ بوون ده‌یانفرۆشت، پاره‌كه‌یان ده‌هێنا و</VERS>
      <VERS vnumber="35">له‌به‌رپێی نێردراوان دایانده‌نا، ئه‌وانیش دابه‌شیان ده‌كرد، هه‌ر یه‌كێك به‌گوێره‌ی پێویستی.  </VERS>
      <VERS vnumber="36">
          یوسف، لێڤییه‌كی ڕه‌گه‌ز قوبرسییه‌، كه‌ نێردراوان ناویان لێنا به‌رنابا، واتا (كوڕی هانده‌ر)،</VERS>
      <VERS vnumber="37">كێڵگه‌یه‌كی هه‌بوو، فرۆشتی و پاره‌كه‌ی هێنا، خستییه‌ به‌رپێی نێردراوان.  </VERS>
    </CHAPTER>
    <CHAPTER cnumber="5">
      <VERS vnumber="1">
          پیاوێك ناوی حه‌نانیا بوو، له‌گه‌ڵ سه‌فیره‌ی ژنی پارچه‌ زه‌وییه‌كی فرۆشت.</VERS>
      <VERS vnumber="2">به‌ ئاگاداری ژنه‌كه‌ی به‌شێك له‌ نرخه‌كه‌ی بۆ خۆی هه‌ڵگرت، ئه‌وه‌ی مایه‌وه‌ هێنای و خستییه‌ به‌رپێی نێردراوان.  </VERS>
      <VERS vnumber="3">
          په‌ترۆس وتی: (حه‌نانیا، بۆچی شه‌یتان دڵی پڕكردوویت، تاكو درۆ له‌گه‌ڵ ڕۆحی پیرۆز بكه‌یت و له‌ نرخی زه‌وییه‌كه‌ به‌شێك بۆ خۆت هه‌ڵگریت؟</VERS>
      <VERS vnumber="4">ئه‌گه‌ر بمابووایه‌ بۆ خۆت نه‌ده‌مایه‌وه‌؟ كه‌ فرۆشراش هه‌ر له‌ ده‌سه‌ڵاتی خۆت نه‌بوو؟ ئیتر بۆچی ئه‌م كاره‌ت خسته‌ دڵت؟ درۆت له‌گه‌ڵ خه‌ڵك نه‌كرد، به‌ڵكو له‌گه‌ڵ خودا.)  </VERS>
      <VERS vnumber="5">
          كاتێ حه‌نانیا گوێی له‌م قسه‌یه‌ بوو كه‌وت و مرد. هه‌موو ئه‌وانه‌ی به‌مه‌یان بیست ترسێكی گه‌وره‌یان لێ نیشت.</VERS>
      <VERS vnumber="6">گه‌نجیش هه‌ڵستان و كفنیان كرد، هه‌ڵیانگرت بۆ ده‌ره‌وه‌ و ناشتیان.  </VERS>
      <VERS vnumber="7">
          پاش نزیكه‌ی سێ كاتژمێر، ژنه‌كه‌ی هاته‌ ژووره‌ و نه‌یده‌زانی چی ڕووی‌داوه‌.</VERS>
      <VERS vnumber="8">په‌ترۆس لێی پرسی: (پێم بڵێ، زه‌وییه‌كه‌تان به‌م بڕه‌ فرۆشت؟) </VERS>
      <VERS vnumber="9">
          په‌ترۆسیش پێی‌ووت: (بۆچی ڕێككه‌وتن ڕۆحی خوداوه‌ند تاقی بكه‌نه‌وه‌؟ ئه‌وه‌تا ئه‌وانه‌ی مێرده‌كه‌تیان ناشت پێیان له‌به‌رده‌رگایه‌، تۆش هه‌ڵده‌گرنه‌ ده‌ره‌وه‌.)  </VERS>
      <VERS vnumber="10">
          یه‌كسه‌ر له‌به‌رپێی كه‌وت و مرد. كاتێ گه‌نجه‌كان هاتنه‌ ژووره‌وه‌ و بینییان مردووه‌، هه‌ڵیانگرت و له‌ ته‌نیشت مێرده‌كه‌ی ناشتیان.</VERS>
      <VERS vnumber="11">ئیتر ترسێكی گه‌وره‌ هاته‌ سه‌ر هه‌موو كڵێسا و هه‌موو ئه‌وانه‌ی ئه‌مانه‌یان بیست.  </VERS>
      <VERS vnumber="12">
          له‌سه‌ر ده‌ستی نێردراوان زۆر نیشانه‌ و په‌رجو له‌نێو گه‌ل‌دا كرا. هه‌موو یه‌ك دڵ بوون له‌ هه‌یوانی سلێمان‌دا.</VERS>
      <VERS vnumber="13">كه‌س نه‌ی‌ده‌وێرا بچێته‌ پاڵیان، به‌ڵام گه‌ل زۆر ڕێزیان ده‌گرتن.</VERS>
      <VERS vnumber="14">هه‌روه‌ها خه‌ڵكی زیاتر باوه‌ڕیان ده‌هێنا و ده‌هاتنه‌ پاڵ خوداوه‌ند، ژن و پیاو به‌ كۆمه‌ڵ،</VERS>
      <VERS vnumber="15">وای‌لێ‌هات نه‌خۆشیان ده‌هێنایه‌ سه‌ر شه‌قام و له‌سه‌ر جێگا و نوێن دایانده‌نان، به‌ڵكو ئه‌گه‌ر په‌ترۆس هات، سێبه‌ره‌كه‌ی بكه‌وێته‌ سه‌ر هه‌ندێكیان.</VERS>
      <VERS vnumber="16">خه‌ڵكی شاره‌كانی ده‌وروپشتی ئۆرشه‌لیمیش كۆببوونه‌وه‌، نه‌خۆش و ئه‌وانه‌یان هه‌ڵگرتبوو كه‌ به‌ ده‌ست ڕۆحی‌پیس ده‌یانناڵاند، جا هه‌موویان چاك‌ده‌بوونه‌وه‌.  </VERS>
      <VERS vnumber="17">
          به‌ڵام سه‌رۆك كاهین و هه‌موو ئه‌وانه‌ی له‌گه‌ڵی بوون له‌ ڕێبازی سه‌دوقی هه‌ڵستان و پڕبوون له‌ ئیره‌یی.</VERS>
      <VERS vnumber="18">نێردراوانیان گرت و فڕێیان‌دانه‌ زیندانی گشتییه‌وه‌.</VERS>
      <VERS vnumber="19">به‌ڵام فریشته‌یه‌كی خوداوه‌ند له‌ شه‌ودا ده‌رگای زیندانه‌كه‌ی كرده‌وه‌ و بردنییه‌ ده‌ره‌وه‌، وتی:</VERS>
      <VERS vnumber="20">(بڕۆن بۆ په‌رستگا و ڕاوه‌ستن، ته‌واوی په‌یامی ئه‌م ژیانه‌ به‌ خه‌ڵكی بڵێن.)  </VERS>
      <VERS vnumber="21">
          كه‌ گوێیان لێ‌بوو، به‌یانی زوو چوونه‌ په‌رستگا و ده‌ستیان‌كرد به‌ فێركردن.  سه‌رۆك كاهین و ئه‌وانه‌ی له‌گه‌ڵی بوون هاتن، سه‌نهه‌درین و هه‌موو كۆمه‌ڵی پیرانی نه‌وه‌ی ئیسرائیلیان بانگ‌كرد و ناردیان له‌ زیندان‌ بیانهێنن.</VERS>
      <VERS vnumber="22">به‌ڵام كه‌ پاسه‌وانه‌كان هاتن و له‌ زیندان نه‌یاندۆزینه‌وه‌، گه‌ڕانه‌وه‌ و هه‌واڵیان دا:</VERS>
      <VERS vnumber="23">(زیندانه‌كه‌مان بینی به‌ باشی داخرابوو، پاسه‌وانیش له‌به‌رده‌رگاكان ڕاوه‌ستابوون، به‌ڵام كاتێ كردمانه‌وه‌ كه‌سمان تیای‌دا نه‌بینی.)</VERS>
      <VERS vnumber="24">كاتێ سه‌رۆكی پاسه‌وانی و كاهینانی باڵا ئه‌مه‌یان بیست، لێیان سه‌رسام بوون، ده‌بێت ئه‌مه‌ چی لێ بێت.  </VERS>
      <VERS vnumber="25">
          ئینجا یه‌كێك هات و وتی: (ئه‌و پیاوانه‌ی فڕێتان‌دانه‌ زیندان، وا له‌ په‌رستگادا ڕاوه‌ستاون و خه‌ڵكی فێر ده‌كه‌ن.)</VERS>
      <VERS vnumber="26">ئه‌وسا سه‌رۆك و پاسه‌وانان ڕۆیشتن و بێ توندوتیژی نێردراوانیان هێنا، چونكه‌ ده‌ترسان گه‌ل به‌ردبارانیان بكه‌ن.  </VERS>
      <VERS vnumber="27">
          كاتێ ئه‌وانیان هێنا له‌به‌رده‌م سه‌نهه‌درین‌دا ڕایانگرتن، سه‌رۆك كاهین لێی پرسین:</VERS>
      <VERS vnumber="28">(به‌ توندی فه‌رمانمان پێ كردن خه‌ڵكی به‌م ناوه‌ فێر نه‌كه‌ن، ئه‌وه‌تا ئۆرشه‌لیمتان له‌ فێركردنه‌كانتان پڕ كردووه‌ و ده‌تانه‌وێ خوێنی ئه‌م پیاوه‌ بخه‌نه‌ ئه‌ستۆمان.)  </VERS>
      <VERS vnumber="29">
          په‌ترۆس و نێردراوان وه‌ڵامیان دایه‌وه‌: (ده‌بێت گوێڕایه‌ڵی بۆ خودا بێت زیاتر له‌وه‌ی بۆ خه‌ڵك!</VERS>
      <VERS vnumber="30">خودای باوكانمان عیسای هه‌ڵستانده‌وه‌، ئه‌وه‌ی به‌ هه‌ڵواسینی له‌سه‌ر دار كوشتتان.</VERS>
      <VERS vnumber="31">خودا ئه‌می وه‌ك سه‌رۆك و ڕزگاركه‌ر بۆ ده‌سته‌ڕاستی خۆی به‌رزی كرده‌وه‌، تاكو تۆبه‌كردن و لێخۆشبوونی گوناه‌ به‌ ئیسرائیل ببه‌خشێت.</VERS>
      <VERS vnumber="32">ئێمه‌ شایه‌تی ئه‌م شتانه‌ین، هه‌روه‌ها ڕۆحی پیرۆزیش، ئه‌وه‌ی خودا به‌خشیویه‌تییه‌ ئه‌وانه‌ی گوێڕایه‌لن بۆی.)  </VERS>
      <VERS vnumber="33">
          كاتێ گوێیان لێ‌بوو زۆر تووڕه‌ بوون، ویستیان بیانكوژن.</VERS>
      <VERS vnumber="34">به‌ڵام فه‌ریسییه‌ك ناوی گه‌مالائیل بوو، مامۆستای ته‌ورات و ڕێزدار بوو له‌لای هه‌موو گه‌ل، له‌ سه‌نهه‌درین هه‌ڵستا و فه‌رمانی دا بۆ ماوه‌یه‌كی كه‌م ببردرێنه‌ ده‌ره‌وه‌.</VERS>
      <VERS vnumber="35">پێی‌ووتن: (پیاوانی ئیسرائیل، ئاگاداری خۆتان بن له‌وه‌ی ده‌تانه‌وێ به‌م پیاوانه‌ی بكه‌ن.</VERS>
      <VERS vnumber="36">پێش ئه‌م ڕۆژانه‌ سوداس هه‌ڵستا و خۆی به‌ شتێك داده‌نا، نزیكه‌ی چوار سه‌د پیاو لێی كۆبوونه‌وه‌، به‌ڵام كوژرا و هه‌موو ئه‌وانه‌ی دوای كه‌وتبوون بڵاو بوونه‌وه‌، بوونه‌ هیچ.</VERS>
      <VERS vnumber="37">دوای ئه‌مه‌ش له‌ كاتی ناونووسینه‌كه‌دا یه‌هوزای جه‌لیلی هه‌ڵستا و خه‌ڵكانێكی به‌دوای خۆی‌دا له‌خشته‌ برد، ئه‌ویش له‌ناوچوو و ئه‌وانه‌ی دوای كه‌وتبوون په‌رت‌بوون.</VERS>
      <VERS vnumber="38">ئێستاش ئامۆژگاریتان ده‌كه‌م، له‌م پیاوانه‌ دوور بكه‌ونه‌وه‌ و وازیان لێ بهێنن، چونكه‌ ئه‌گه‌ر ئه‌م بیروباوه‌ڕه‌ و كاره‌ له‌ خه‌ڵكه‌وه‌ بێت، تێكده‌چێت.</VERS>
      <VERS vnumber="39">به‌ڵام ئه‌گه‌ر له‌ خوداوه‌ بێت، ناتوانن تێكی بده‌ن، ئه‌گینا خۆتان ده‌بیننه‌وه‌ دژی خودا ده‌جه‌نگن.)  </VERS>
      <VERS vnumber="40">
          وته‌كانی قه‌ناعه‌تی پێ‌هێنان، ئیتر نێردراوانیان بانگ‌كرد و قامچییان لێدان، گه‌فیان لێ‌كردن ناوی عیسا نه‌هێنن، ئینجا به‌ڕه‌ڵایان كردن.  </VERS>
      <VERS vnumber="41">
          جا به‌ دڵشادییه‌وه‌ له‌به‌رده‌م سه‌نهه‌درین ده‌رچوون، چونكه‌ وا دانران شایانی ئه‌وه‌ بن بۆ ناوی ئه‌و سووكایه‌تییان پێ بكرێت.</VERS>
      <VERS vnumber="42">ئیتر هه‌موو ڕۆژێك له‌ په‌رستگا و له‌ ماڵان‌دا، بێ‌وچان خه‌ڵكیان فێرده‌كرد و موژده‌یان ده‌دا كه‌ عیسا مه‌سیحه‌كه‌یه‌.  </VERS>
    </CHAPTER>
    <CHAPTER cnumber="6">
      <VERS vnumber="1">
          له‌و ڕۆژانه‌دا كه‌ قوتابییه‌كان زیادیان ده‌كرد، جوله‌كه‌ یۆنانییه‌كان بۆڵه‌بۆڵیان له‌سه‌ر عیبرانییه‌كان كرد كه‌ له‌ یارمه‌تی ڕۆژانه‌ی بێوه‌ژنه‌كانیان پشتگوێ ده‌خرێن.</VERS>
      <VERS vnumber="2">بۆیه‌ دوازده‌كه‌ كۆمه‌ڵی قوتابییه‌كانیان بانگ‌كرد و وتیان: (باش نییه‌ بۆمان واز له‌ وشه‌ی خودا بهێنین و خزمه‌تی خوانه‌كان بكه‌ین.</VERS>
      <VERS vnumber="3">برایان، له‌نێو خۆتان‌دا حه‌وت پیاو هه‌ڵبژێرن كه‌ ناوبانگیان باش بێت و پڕبن له‌ ڕۆح و دانایی، تاكو له‌سه‌ر ئه‌م ئه‌ركه‌ دایانبنێین.</VERS>
      <VERS vnumber="4">ئێمه‌ش خۆمان ته‌رخان ده‌كه‌ین بۆ نوێژكردن و خزمه‌تی وشه‌ی خودا.)  </VERS>
      <VERS vnumber="5">
          هه‌موو كۆمه‌ڵه‌كه‌ ئه‌م پێشنیاره‌یان به‌دڵ بوو، جا ستیفانۆسیان هه‌ڵبژارد، كه‌ پیاوێكی پڕ له‌ باوه‌ڕ و ڕۆحی پیرۆز بوو، له‌گه‌ڵ فیلیپۆس و پروخۆرۆس و نیكانۆر و تیمۆن و په‌رمیناس و نیكۆلاوسی ئه‌نتاكی كه‌ ببووه‌ جوله‌كه‌.</VERS>
      <VERS vnumber="6">له‌پێش نێردراوانیان ڕاگرتن، ئه‌وانیش نوێژیان كرد و ده‌ستیان له‌سه‌ر دانان.  </VERS>
      <VERS vnumber="7">
          ئیتر وشه‌ی خودا گه‌شه‌ی ده‌كرد، ژماره‌ی قوتابییه‌كانیش له‌ ئۆرشه‌لیم زۆر زیاتر بوو، ژماره‌یه‌كی زۆر له‌ كاهینانیش گوێڕایه‌ڵی باوه‌ڕه‌كه‌ بوون.  </VERS>
      <VERS vnumber="8">
          ستیفانۆس پڕ له‌ نیعمه‌ت و هێز بوو، په‌رجو و نیشانه‌ی گه‌وره‌ی له‌نێو گه‌ل‌دا ده‌كرد.</VERS>
      <VERS vnumber="9">جا هه‌ندێك له‌وانه‌ی له‌و كه‌نیشته‌ن كه‌ پێی ده‌ووترا كه‌نیشتی ئازادكراوان، له‌گه‌ڵ كورێنییه‌كان و ئه‌سكه‌نده‌رییه‌كان و ئه‌وانه‌ی له‌ كیلیكیا و ئاسیان، هه‌ڵستان و ده‌مه‌قاڵێیان له‌گه‌ڵ ستیفانۆس كرد.</VERS>
      <VERS vnumber="10">به‌ڵام نه‌یانتوانی به‌ربه‌ره‌كانێی ئه‌و داناییه‌ و ڕۆحه‌ بكه‌ن كه‌ پێی ده‌دووا.  </VERS>
      <VERS vnumber="11">
          بۆیه‌ به‌دزییه‌وه‌ خه‌ڵكیان هاندا تاكو بڵێن: (گوێمان لێی‌بوو سه‌باره‌ت به‌ موسا و خودا كفری ده‌كرد.)  </VERS>
      <VERS vnumber="12">
          ئینجا گه‌ل و پیران و مالمه‌كانیان جۆش‌دا، هاتنه‌ سه‌ری و گرتییان، بۆ سه‌نهه‌درینیان هێنا.</VERS>
      <VERS vnumber="13">شایه‌تی درۆزنیان دانا، ده‌یان‌ووت: (ئه‌م پیاوه‌ وه‌ستانی نییه‌ له‌ قسه‌كردن دژی ئه‌م شوێنه‌ پیرۆزه‌ و ته‌ورات.</VERS>
      <VERS vnumber="14">چونكه‌ گوێمان لێی‌بوو ده‌یووت كه‌ عیسای ناسیره‌یی ئه‌م شوێنه‌ تێكده‌دات و ئه‌و نه‌ریتانه‌ ده‌گۆڕێت كه‌ له‌ موساوه‌ وه‌رمانگرتووه‌.)  </VERS>
      <VERS vnumber="15">
          جا هه‌موو ئه‌وانه‌ی له‌ سه‌نهه‌درین دانیشتبوون چاویان تێبڕی و بینییان ڕووی وه‌ك ڕووی فریشته‌ وایه‌.  </VERS>
    </CHAPTER>
    <CHAPTER cnumber="7">
      <VERS vnumber="1">
          سه‌رۆك كاهین لێی پرسی: (ئه‌م شتانه‌ وان؟)  </VERS>
      <VERS vnumber="2">
          ئه‌ویش وتی: (برایان و باوكان گوێ‌بگرن، خودای شكۆ بۆ ئیبراهیمی باوكمان ده‌ركه‌وت كاتێ له‌ میسۆپۆتامیا بوو، پێش ئه‌وه‌ی له‌ حاران نیشته‌جێ بێت،</VERS>
      <VERS vnumber="3">پێی فه‌رموو: {خاك و كه‌سوكارت به‌جێ‌بهێڵه‌ و بڕۆ بۆ ئه‌و خاكه‌ی پیشانت ده‌ده‌م.}  </VERS>
      <VERS vnumber="4">
          خاكی كلدانییه‌كانی به‌جێ‌هێشت و له‌ حاران نیشته‌جێ بوو. دوای مردنی باوكی، خودا له‌وێوه‌ گواستییه‌وه‌ بۆ ئه‌م خاكه‌ی ئێوه‌ ئێستا تیای‌دا نیشته‌جێن.</VERS>
      <VERS vnumber="5">لێره‌دا هیچ میراتێكی نه‌دایێ، ته‌نانه‌ت شوێن پێیه‌كیش. به‌ڵام خودا به‌ڵێنی پێ‌دا كه‌ به‌ موڵك بیداته‌ خۆی و نه‌وه‌كه‌ی له‌دوای خۆی، هێشتا منداڵی نه‌بوو.</VERS>
      <VERS vnumber="6">خوداش ئاوای فه‌رموو: {وه‌چه‌كانت له‌ خاكێك نامۆ ده‌بن كه‌ هی خۆیان نییه‌، ده‌بنه‌ كۆیله‌یان و چوار سه‌د ساڵ ده‌یانچه‌وسێننه‌وه‌.</VERS>
      <VERS vnumber="7">به‌ڵام ئه‌و نه‌ته‌وه‌یه‌ش حوكم ده‌ده‌م، كه‌ وه‌ك كۆیله‌ خزمه‌تی ده‌كه‌ن،} خودا فه‌رموویه‌تی، {دوای ئه‌وه‌ دێنه‌ ده‌ره‌وه‌ و له‌م شوێنه‌ ده‌مپه‌رستن.}</VERS>
      <VERS vnumber="8">خوداش په‌یمانی خه‌ته‌نه‌كردنی له‌گه‌ڵ ئیبراهیم به‌ست. ئاوا ئیسحاقی بوو، له‌ هه‌شت ڕۆژی‌دا خه‌ته‌نه‌ی كرد. ئیسحاقیش یاقوبی بوو، یاقوبیش دوازده‌ باوكه‌كه‌.  </VERS>
      <VERS vnumber="9">
          باوكانیش چاویان به‌ یوسف هه‌ڵنه‌هات، فرۆشتیانه‌ میسر. به‌ڵام خودای له‌گه‌ڵ‌بوو،</VERS>
      <VERS vnumber="10">له‌ هه‌موو ناخۆشییه‌كانی ڕزگاری كرد، له‌به‌رده‌م فیرعه‌ونی پاشای میسردا نیعمه‌ت و دانایی دایێ. ئه‌ویش لێپرسراویه‌تی میسر و هه‌موو ماڵه‌كه‌ی خۆی پێ‌دا.  </VERS>
      <VERS vnumber="11">
          ئینجا برسیێتی و ته‌نگانه‌ به‌سه‌ر هه‌موو میسر و كه‌نعان‌دا هات، باوكانمان خواردنیان ده‌ست نه‌ده‌كه‌وت.</VERS>
      <VERS vnumber="12">یاقوب بیستی له‌ میسردا دانه‌وێڵه‌ هه‌یه‌، جاری یه‌كه‌م باوكانمانی نارد.</VERS>
      <VERS vnumber="13">بۆ جاری دووه‌م یوسف به‌ برایانی ناسرا، بنه‌ماڵه‌ی یوسفیش بۆ فیرعه‌ون ده‌ركه‌وت.</VERS>
      <VERS vnumber="14">ئیتر یوسف ناردی یاقوبی باوكی به‌ هه‌موو كه‌سوكاریه‌وه‌ بۆ میسر بانگ‌كرد، حه‌فتا و پێنج كه‌س بوون.</VERS>
      <VERS vnumber="15">جا یاقوب بۆ میسر دابه‌زی و مرد، خۆی و باوكانمان.</VERS>
      <VERS vnumber="16">ئینجا بۆ شه‌كه‌م گه‌ڕاندیانه‌وه‌ و له‌و گۆڕه‌ ناشتییان كه‌ ئیبراهیم له‌ شه‌كه‌م به‌ بڕێك زیو له‌ كوڕه‌كانی حه‌مۆری كڕی.  </VERS>
      <VERS vnumber="17">
          به‌ڵام ئه‌و كاته‌ی به‌ڵێنه‌كه‌ نزیك ده‌بۆوه‌ كه‌ خودا به‌ ئیبراهیمی دا، گه‌ل له‌ میسر په‌ره‌یان ده‌سه‌ند و زۆرده‌بوون،</VERS>
      <VERS vnumber="18">تاكو {پاشایه‌كی دیكه‌ له‌ میسر هاته‌ سه‌ر ته‌خت یوسفی نه‌ده‌ناسی.}</VERS>
      <VERS vnumber="19">له‌گه‌ڵ نه‌ژاده‌كه‌مان به‌ فێڵ ده‌جوڵایه‌وه‌ و خراپه‌ی له‌گه‌ڵ باوباپیرانمان كرد، ناچاری ده‌كردن منداڵه‌ ساوایه‌كانیان دووربخه‌نه‌وه‌ تاكو بمرن.  </VERS>
      <VERS vnumber="20">
          له‌و كاته‌دا موسا له‌دایك بوو. له‌به‌رچاوی خودا جوان بوو، سێ مانگ له‌ ماڵی باوكی به‌خێوكرا،</VERS>
      <VERS vnumber="21">كاتێ دوور خرایه‌وه‌، كچی فیرعه‌ون هه‌ڵیگرته‌وه‌ و كردییه‌ كوڕی خۆی و به‌خێوی كرد.</VERS>
      <VERS vnumber="22">موساش له‌ناو هه‌موو دانایی میسرییه‌كان په‌روه‌رده‌ كرا، به‌ توانا له‌ قسه‌ و كرداردا.  </VERS>
      <VERS vnumber="23">
          كاتێ ته‌مه‌نی بووه‌ چل ساڵ، هاته‌ سه‌ر دڵی سه‌ردانی براكانی بكات، نه‌وه‌ی ئیسرائیل.</VERS>
      <VERS vnumber="24">یه‌كێكی بینی سته‌می لێ ده‌كرێت، به‌رگری لێ‌كرد و دادوه‌ری بۆ سته‌م لێ‌كراو كرد، میسرییه‌كه‌ی كوشت.</VERS>
      <VERS vnumber="25">وایزانی برایانی تێده‌گه‌ن كه‌ خودا له‌سه‌ر ده‌ستی ئه‌و ڕزگاریان ده‌كات. به‌ڵام تێ‌نه‌گه‌یشتن.</VERS>
      <VERS vnumber="26">بۆ به‌یانی دوو له‌ برایانی بۆی ده‌ركه‌وتن و به‌شه‌ڕده‌هاتن، هه‌وڵی ده‌دا ئاشتیان بكاته‌وه‌، وتی: "ئێوه‌ بران، بۆچی ده‌ست بۆ یه‌كتری درێژ ده‌كه‌ن؟"  </VERS>
      <VERS vnumber="27">
          به‌ڵام ئه‌وه‌ی سته‌می له‌ نزیكه‌كه‌ی ده‌كرد، پاڵێكی پێوه‌نا و وتی: {كێ تۆی كردووه‌ به‌ میر و دادوه‌ر به‌سه‌رمان؟</VERS>
      <VERS vnumber="28">ئایا ده‌ته‌وێ بمكوژیت وه‌ك دوێنێ میسرییه‌كه‌ت كوشت؟}</VERS>
      <VERS vnumber="29">موساش به‌هۆی ئه‌م قسه‌یه‌وه‌ ڕایكرد، له‌ خاكی میدیان بووه‌ بێگانه‌ و له‌وێ دوو كوڕی بوو.  </VERS>
      <VERS vnumber="30">
          دوای ئه‌وه‌ی چل ساڵ ته‌واوبوو، {فریشته‌یه‌ك له‌ بیابانی شاخی سینا له‌نێو ده‌وه‌نێكی داگیرساودا بۆی ده‌ركه‌وت.}</VERS>
      <VERS vnumber="31">موساش ئه‌مه‌ی بینی و له‌ دیمه‌نه‌كه‌ سه‌رسام بوو، ده‌چووه‌ پێش تاكو له‌ نزیكه‌وه‌ سه‌یر بكات، ده‌نگی خوداوه‌ند هات:</VERS>
      <VERS vnumber="32">{منم خودای باوكانت، خودای ئیبراهیم و ئیسحاق و یاقوب.} به‌ڵام موسا له‌رز گرتی و نه‌ی‌وێرا سه‌یر بكات.  </VERS>
      <VERS vnumber="33">
          {جا خوداوه‌ند پێی فه‌رموو: سۆله‌كانت له‌ پێت دابكه‌نه‌، چونكه‌ ئه‌و شوێنه‌ی تۆ له‌سه‌ری وه‌ستاوی خاكێكی پیرۆزه‌.</VERS>
      <VERS vnumber="34">به‌ ڕاستی من ئه‌زیه‌تی گه‌لی خۆم له‌ میسر بینی و گوێم له‌ ناڵه‌یان بوو، هاتمه‌ خواره‌وه‌ تاكو ده‌ربازیان بكه‌م. ئێستاش وه‌ره‌، ده‌تنێرمه‌ میسر.}  </VERS>
      <VERS vnumber="35">
          ئه‌و موسایه‌ی ڕه‌تیان كرده‌وه‌ و وتیان: {كێ تۆی كردووه‌ به‌ میر و دادوه‌ر به‌سه‌رمان؟} هه‌ر ئه‌و بوو خودا وه‌ك گه‌وره‌ و ئازادكه‌ر به‌ ده‌ستی ئه‌و فریشته‌یه‌ ناردی كه‌ له‌ ده‌وه‌نه‌كه‌دا بۆی ده‌ركه‌وت.</VERS>
      <VERS vnumber="36">ئه‌م ده‌ریهێنان، له‌ ماوه‌ی چل ساڵ‌دا په‌رجو و نیشانه‌ی له‌ خاكی میسر و ده‌ریای سوور و چۆڵه‌وانیش كرد.  </VERS>
      <VERS vnumber="37">
          ئه‌مه‌ ئه‌و موسایه‌یه‌ كه‌ به‌ نه‌وه‌ی ئیسرائیلی وت: {خودا له‌نێو برایانتان پێغه‌مبه‌رێكی وه‌كو منتان بۆ قیت‌ده‌كاته‌وه‌.}</VERS>
      <VERS vnumber="38">هه‌ر ئه‌ویش بوو له‌ چۆڵه‌وانی له‌ناو كلێساكه‌دا بوو، له‌گه‌ڵ ئه‌و فریشته‌یه‌ی له‌ شاخی سینا قسه‌ی له‌گه‌ڵی ده‌كرد، له‌گه‌ڵ باوكانیشمان، ئه‌وه‌ی وشه‌ زیندووه‌كانی وه‌رگرت تاكو بمانداتێ.  </VERS>
      <VERS vnumber="39">
          به‌ڵام باوكانمان نه‌یانویست گوێڕایه‌ڵی بن. كه‌چی ئه‌ویان ڕه‌تكرده‌وه‌ و دڵیان بۆ میسر ده‌گه‌ڕایه‌وه‌.</VERS>
      <VERS vnumber="40">به‌ هاڕونیان وت: {چه‌ند خودایه‌كمان بۆ دروست بكه‌ له‌پێشمانه‌وه‌ بڕۆن، چونكه‌ ئه‌م موسایه‌ی له‌ خاكی میسره‌وه‌ ده‌ریهێناین - نازانین چی لێ‌هات.}</VERS>
      <VERS vnumber="41">له‌و ڕۆژانه‌دا بتێكیان له‌ شێوه‌ی گۆلك دروستكرد و قوربانییان بۆ كرد، به‌ ده‌ستكردی خۆیان دڵشاد بوون.</VERS>
      <VERS vnumber="42">خوداش ڕووی لێ وه‌رگێڕان و وازی لێ هێنان ئه‌ستێره‌كانی ئاسمان بپه‌رستن، وه‌ك له‌ سیپاره‌ی پێغه‌مبه‌ران‌دا نووسراوه‌:  {ئه‌ی ماڵی ئیسرائیل، ئایا به‌ درێژایی چل ساڵ له‌ چۆڵه‌وانیقوربانی سه‌ربڕاو و پێشكه‌شكراوتان بۆ من كرد؟</VERS>
      <VERS vnumber="43">نه‌خێر، به‌ڵكو چادری بتی مۆله‌ختانله‌گه‌ڵ ئه‌ستێره‌ی خودای خۆتان هه‌ڵگرت، ڕێفان،ئه‌و په‌یكه‌رانه‌ی دروستتان كرد تاكو كڕنۆشی بۆ ببه‌ن.بۆیه‌ بۆ دوورتر له‌ بابل دوورتان ده‌خه‌مه‌وه‌.} </VERS>
      <VERS vnumber="44">
          نشینگه‌ی شایه‌تیش له‌ چۆڵه‌وانی‌دا له‌گه‌ڵ باوباپیرانمان بوو، هه‌روه‌ك ئه‌وه‌ی خودا فه‌رمانی به‌ موسا كرد له‌سه‌ر ئه‌و نموونه‌یه‌ دروستی بكات كه‌ بینیوویه‌تی.</VERS>
      <VERS vnumber="45">جا باوكانمان نشینگه‌كه‌یان وه‌رگرت و له‌گه‌ڵ یه‌شوع بردییانه‌ ناو موڵكی ئه‌و گه‌لانه‌ی خودا له‌به‌رده‌می باوكانمان ده‌ریكردن تاكو ڕۆژانی داود،</VERS>
      <VERS vnumber="46">ئه‌وه‌ی له‌لای خودا ڕه‌زامه‌ندی به‌ده‌ست‌هێنا، ئه‌ویش هه‌وڵی دا نشینگه‌یه‌ك بۆ خودای یاقوب دروست‌بكات.</VERS>
      <VERS vnumber="47">به‌ڵام سلێمان بوو كه‌ خانوویه‌كی بۆ دروستكرد.  </VERS>
      <VERS vnumber="48">
          به‌ڵام خودای هه‌ره‌به‌رز له‌ ماڵی ده‌ستكرد نیشته‌جێ نابێت، وه‌ك پێغه‌مبه‌ر وتوویه‌تی:</VERS>
      <VERS vnumber="49">{ئاسمان ته‌ختی منه‌ و زه‌ویش ته‌خته‌پێمه‌،چ ماڵێكم بۆ بنیاد ده‌نێن؟خوداوه‌ند ده‌فه‌رمووێ،له‌كوێیه‌ شوێنی حه‌وانه‌وه‌م؟</VERS>
      <VERS vnumber="50">ئایا ده‌ستی من هه‌موو ئه‌م شتانه‌ی دروست نه‌كردووه‌؟} </VERS>
      <VERS vnumber="51">
          ئه‌ی كه‌لله‌ڕه‌قان، ئه‌ی دڵ و گوێ خه‌ته‌نه‌ نه‌كراوان! ئێوه‌ وه‌ك باوكانتان هه‌میشه‌ به‌ربه‌ره‌كانێی ڕۆحی پیرۆز ده‌كه‌ن!</VERS>
      <VERS vnumber="52">باوكانتان چ پێغه‌مبه‌رێكیان نه‌چه‌وساندۆته‌وه‌؟ ئه‌وانه‌شیان كوشت كه‌ زوو باسی هاتنی ڕاستودروسته‌كه‌یان ده‌كرد، ئه‌وه‌ی ئێستا ئێوه‌ به‌ گرتنتان دا و كوشتتان -</VERS>
      <VERS vnumber="53">ئێوه‌ ته‌وراتتان به‌ ڕێنمایی فریشته‌كان وه‌رگرت و په‌یڕه‌وتان نه‌كرد.)  </VERS>
      <VERS vnumber="54">
          كاتێ گوێیان له‌مانه‌ بوو، دڵیان پڕبوو له‌ كینه‌ و ددانیان لێی جیڕكرده‌وه‌.</VERS>
      <VERS vnumber="55">ئه‌ویش پڕ ببوو له‌ ڕۆحی پیرۆز، چاوی بڕییه‌ ئاسمان، شكۆی خودای بینی و عیساش له‌ ده‌سته‌ڕاستی خودا وه‌ستابوو.</VERS>
      <VERS vnumber="56">وتی: (ده‌بینم ئاسمان كراوه‌ته‌وه‌ و كوڕی مرۆڤیش له‌ ده‌سته‌ڕاستی خودا ڕاوه‌ستاوه‌.)  </VERS>
      <VERS vnumber="57">
          به‌ ده‌نگێكی به‌رز هاواریان كرد و گوێی خۆیان داخست، پێكڕا په‌لاماریان دا،</VERS>
      <VERS vnumber="58">بردییانه‌ ده‌ره‌وه‌ی شار و به‌ردبارانیان كرد. شایه‌ته‌كانیش جله‌كانیان له‌به‌رپێی گه‌نجێك داكه‌ند ناوی شاول بوو.  </VERS>
      <VERS vnumber="59">
          كاتێ ستیفانۆسیان به‌ردباران ده‌كرد، نوێژی ده‌كرد: (عیسای خوداوه‌ند، ڕۆحم وه‌ربگره‌!)</VERS>
      <VERS vnumber="60">ئینجا چۆكی دادا و به‌ ده‌نگێكی به‌رز هاواری كرد: (ئه‌ی خوداوه‌ند، ئه‌م گوناهه‌یان له‌سه‌ر مه‌نووسه‌.) ئه‌مه‌ی وت و نووست.  </VERS>
    </CHAPTER>
    <CHAPTER cnumber="8">
      <VERS vnumber="1">
          شاول به‌ كوشتنی ستیفانۆس ڕازی بوو.  هه‌ر له‌و ڕۆژه‌دا كڵێسا له‌ ئۆرشه‌لیم تووشی چه‌وسانه‌وه‌یه‌كی توند هات. هه‌موو به‌ ناوچه‌كانی یه‌هودیا و سامیره‌دا په‌رش‌وبڵاو بوونه‌وه‌، نێردراوان نه‌بێت.</VERS>
      <VERS vnumber="2">هه‌ندێك پیاوی له‌خواترس ستیفانۆسیان ناشت و پرسه‌یه‌كی باشیان بۆ دانا.</VERS>
      <VERS vnumber="3">به‌ڵام شاول كڵێسای له‌ناوده‌برد، ماڵ به‌ ماڵ ژن و پیاوی ڕاده‌كێشا و فڕێی‌ده‌دانه‌ زیندان.  </VERS>
      <VERS vnumber="4">
          ئه‌وانه‌ی په‌رش‌وبڵاو ببوونه‌وه‌ ده‌گه‌ڕان و موژده‌ی وشه‌كه‌یان ده‌دا.</VERS>
      <VERS vnumber="5">فیلیپۆس شۆڕبۆوه‌ شارێكی سامیره‌ و مه‌سیحه‌كه‌ی بۆ جاڕده‌دان.</VERS>
      <VERS vnumber="6">خه‌ڵكه‌كه‌ به‌ یه‌ك دڵ گوێیان له‌وه‌ ده‌گرت كه‌ فیلیپۆس ده‌یووت، كاتێ ئه‌و نیشانانه‌یان ده‌بیست و ده‌بینی كه‌ ده‌یكرد.</VERS>
      <VERS vnumber="7">ڕۆحی‌پیسیش له‌ زۆر كه‌س له‌وانه‌ی تیایان‌دا بوو به‌ ده‌نگی به‌رز هاواریان ده‌كرد و ده‌رده‌چوون، زۆر گۆج و شه‌لیش چاكبوونه‌وه‌.</VERS>
      <VERS vnumber="8">جا خۆشییه‌كی گه‌وره‌ ئه‌و شاره‌ی گرته‌وه‌.  </VERS>
      <VERS vnumber="9">
          پێشتر له‌ شاره‌كه‌ پیاوێك هه‌بوو ناوی شیمۆن بوو، جادووی ده‌كرد و خه‌ڵكی سامیره‌ی سه‌رسام كردبوو، ده‌یووت: (پیاوێكی پایه‌ به‌رزم!)</VERS>
      <VERS vnumber="10">گه‌وره‌ و بچووك هه‌موو گوێیان لێ ده‌گرت و ده‌یان‌ووت: (ئه‌مه‌یه‌ هێزی خودا كه‌ پێی ده‌ووترێ گه‌وره‌.)</VERS>
      <VERS vnumber="11">ئه‌وان گوێیان بۆ ده‌گرت، چونكه‌ له‌مێژ بوو به‌ جادووه‌كه‌ی سه‌رسامی كردبوون.</VERS>
      <VERS vnumber="12">به‌ڵام كاتێ فیلیپۆس موژده‌ی له‌مه‌ڕ پاشایه‌تی خودا و ناوی عیسای مه‌سیحی پێ‌دان، باوه‌ڕیان كرد، ژن و پیاویش له‌ئاوهه‌ڵكێشران.</VERS>
      <VERS vnumber="13">شیمۆنیش به‌خۆی باوه‌ڕی هێنا، كاتێ له‌ئاوهه‌ڵكێشرا دوای فیلیپۆس كه‌وت، نیشانه‌ و په‌رجوی گه‌وره‌ی ده‌بینی ده‌كرا، سه‌رسام بوو.  </VERS>
      <VERS vnumber="14">
          كاتێ نێردراوان له‌ ئۆرشه‌لیم بیستیان سامیره‌ وشه‌ی خودای په‌سه‌ند كردووه‌، په‌ترۆس و یۆحه‌نایان بۆ ناردن.</VERS>
      <VERS vnumber="15">كاتێ هاتن، نوێژیان بۆ كردن تاكو ڕۆحی پیرۆز وه‌ربگرن،</VERS>
      <VERS vnumber="16">چونكه‌ هێشتا نه‌هاتبووه‌ سه‌ر كه‌سیان، ته‌نها به‌ ناوی عیسای خوداوه‌ند له‌ئاوهه‌ڵكێشرابوون.</VERS>
      <VERS vnumber="17">جا په‌ترۆس و یۆحه‌نا ده‌ستیان له‌سه‌ر دانان و ڕۆحی پیرۆزیان وه‌رگرت.  </VERS>
      <VERS vnumber="18">
          شیمۆن بینی به‌ ده‌ست‌دانانی نێردراوان ڕۆحه‌كه‌ ده‌درێت، پاره‌ی بۆ هێنان و</VERS>
      <VERS vnumber="19">وتی: (ئه‌و ده‌سه‌ڵاته‌ به‌ منیش بده‌ن، تاكو ده‌ست له‌سه‌ر هه‌ر كه‌سێك دابنێم ڕۆحی پیرۆز وه‌ربگرێت.)  </VERS>
      <VERS vnumber="20">
          په‌ترۆس پێی‌ووت: (با زیوه‌كه‌ت له‌گه‌ڵ خۆت له‌ناوبچێت! چونكه‌ واتزانی به‌هره‌ی خودا به‌ پاره‌ ده‌بێت!</VERS>
      <VERS vnumber="21">له‌م شته‌دا نه‌ به‌شت هه‌یه‌ و نه‌ پشك، چونكه‌ دڵت به‌رامبه‌ر خودا ڕاست نییه‌.</VERS>
      <VERS vnumber="22">له‌م خراپه‌یه‌ت تۆبه‌ بكه‌ و له‌ خوداوه‌ند بپاڕێوه‌ به‌ڵكو له‌ مه‌به‌ستی دڵت خۆش بێت،</VERS>
      <VERS vnumber="23">چونكه‌ ده‌تبینم له‌ تاڵی تاڵاو و به‌ندی گوناهیت.)  </VERS>
      <VERS vnumber="24">
          شیمۆن وتی: (ئێوه‌ له‌ پێناوی من داوا له‌ خوداوه‌ند بكه‌ن، تاكو هیچ شتێك له‌وه‌ی باستان كرد به‌ سه‌رم‌دا نه‌یه‌ت.)  </VERS>
      <VERS vnumber="25">
          دوای ئه‌وه‌ی په‌ترۆس و یۆحه‌نا شایه‌تییان دا و به‌ وشه‌ی خوداوه‌ند قسه‌یان كرد، گه‌ڕانه‌وه‌ ئۆرشه‌لیم و موژده‌یان دایه‌ زۆر گوندی سامیره‌یی.  </VERS>
      <VERS vnumber="26">
          فریشته‌یه‌كی خوداوه‌ند له‌گه‌ڵ فیلیپۆس دووا و وتی: (هه‌سته‌ و به‌ره‌و خواروو بڕۆ، له‌سه‌ر ئه‌و ڕێگایه‌ی له‌ ئۆرشه‌لیمه‌وه‌ بۆ غه‌زه‌ شۆڕ ده‌بێته‌وه‌، كه‌ چۆڵه‌وانییه‌.)</VERS>
      <VERS vnumber="27">ئه‌ویش هه‌ڵستا و ڕۆیشت، پیاوێكی خه‌ساوی حه‌به‌شی، وه‌زیری كاروباری دارایی كنداكه‌ی شاژنی حه‌به‌شه‌ بوو، بۆ په‌رستن هاتبووه‌ ئۆرشه‌لیم.</VERS>
      <VERS vnumber="28">له‌ گه‌ڕانه‌وه‌دا بوو، له‌ناو گالیسكه‌كه‌ی دانیشتبوو، سیپاره‌ی ئیشایا پێغه‌مبه‌ری ده‌خوێنده‌وه‌.</VERS>
      <VERS vnumber="29">ڕۆحی پیرۆز به‌ فیلیپۆسی فه‌رموو: (بڕۆ پێش و به‌گه‌ڵ ئه‌و گالیسكه‌یه‌ بكه‌وه‌.)  </VERS>
      <VERS vnumber="30">
          ئیتر فیلیپۆس په‌له‌ی كرد و گوێی لێ‌بوو سیپاره‌ی ئیشایا پێغه‌مبه‌ر ده‌خوێنێته‌وه‌. وتی: (ئایا ئه‌وه‌ی ده‌یخوێنیته‌وه‌ تێی‌ده‌گه‌یت؟)  </VERS>
      <VERS vnumber="31">
          وتی: (چۆن بتوانم ئه‌گه‌ر یه‌كێك ڕێنماییم نه‌كات؟) جا فیلیپۆسی بانگ‌كرد سه‌ربكه‌وێت و له‌گه‌ڵی دابنیشێت.  </VERS>
      <VERS vnumber="32">
          ئه‌و بڕگه‌یه‌ی نووسراوه‌كان كه‌ ده‌یخوێنده‌وه‌ ئه‌مه‌ بوو:  {وه‌ك مه‌ڕ بۆ سه‌ربڕین بردرا،وه‌ك به‌رخ بێ‌ده‌نگ له‌به‌رده‌ست ئه‌وه‌ی ده‌یبڕێته‌وه‌،ئاوا ده‌می نه‌كرده‌وه‌.</VERS>
      <VERS vnumber="33">له‌ كاتێك‌دا ڕۆح‌سووك بوو مافی لێ زه‌وت كرا.ئیتر كێ باسی نه‌وه‌كانی ده‌كات؟چونكه‌ ژیانی له‌سه‌ر زه‌وی هه‌ڵگیرا.} </VERS>
      <VERS vnumber="34">
          خه‌ساوه‌كه‌ پرسیاری له‌ فیلیپۆس كرد: (پرسیارێكم هه‌یه‌: ئه‌م پێغه‌مبه‌ره‌ باسی كێ ده‌كات؟ باسی خۆی یان یه‌كێكی دیكه‌؟)</VERS>
      <VERS vnumber="35">فیلیپۆس ده‌می كرده‌وه‌ و له‌م نووسراوه‌وه‌ ده‌ستی پێ‌كرد موژده‌ی عیسای بداتێ.  </VERS>
      <VERS vnumber="36">
          كاتێ به‌ ڕێگاوه‌ بوون، گه‌یشتنه‌ سه‌ر ئاوێك، خه‌ساوه‌كه‌ وتی: (ئه‌وه‌ ئاوه‌، چی ڕێم لێ ده‌گرێت له‌ ئاو هه‌ڵبكێشرێم؟)</VERS>
      <VERS vnumber="37">[فیلیپۆس وتی: (ده‌بێت، ئه‌گه‌ر به‌ هه‌موو دڵته‌وه‌ باوه‌ڕ بهێنیت.) وه‌ڵامی دایه‌وه‌: (باوه‌ڕ ده‌كه‌م عیسای مه‌سیح كوڕی خودایه‌.)]</VERS>
      <VERS vnumber="38">ئینجا فه‌رمانی دا گالیسكه‌كه‌ ڕاوه‌ستێ، ئه‌وسا پێكه‌وه‌ چوونه‌ ناو ئاوه‌كه‌ و فیلیپۆس خه‌ساوه‌كه‌ی له‌ئاوهه‌ڵكێشا.</VERS>
      <VERS vnumber="39">كاتێ له‌ ئاوه‌كه‌ ده‌رچوون، ڕۆحی خوداوه‌ند فیلیپۆسی ڕفاند و ئیتر خه‌ساوه‌كه‌ نه‌یبینییه‌وه‌، به‌ڵام به‌ خۆشییه‌وه‌ به‌ ڕێگای خۆی‌دا ڕۆیشت.</VERS>
      <VERS vnumber="40">فیلیپۆسیش له‌ ئه‌شدود بینرایه‌وه‌، دواتر به‌ هه‌موو شاره‌كان‌دا ده‌گه‌ڕا و موژده‌ی ده‌دا تاكو گه‌یشته‌ قه‌یسه‌رییه‌.  </VERS>
    </CHAPTER>
    <CHAPTER cnumber="9">
      <VERS vnumber="1">
          شاول هێشتا هه‌ڕه‌شه‌ و كوشتنی به‌رامبه‌ر قوتابییه‌كانی خوداوه‌ند ده‌رده‌بڕی. چووه‌ لای سه‌رۆكی كاهینان،</VERS>
      <VERS vnumber="2">داوای نامه‌ی لێ‌كرد بۆ كه‌نیشته‌كانی دیمه‌شق، تاكو ئه‌گه‌ر یه‌كێك ببینێت و سه‌ر به‌ ڕێگاكه‌ بێت، چ ژن و چ پیاو، به‌ به‌ندكراوی بۆ ئۆرشه‌لیمیان ببات.</VERS>
      <VERS vnumber="3">كه‌ ده‌ڕۆیشت و له‌ دیمه‌شق نزیك‌بۆوه‌، له‌پڕ ڕووناكییه‌ك له‌ ئاسمانه‌وه‌ له‌ ده‌وروبه‌ری بریسكه‌ی دایه‌وه‌،</VERS>
      <VERS vnumber="4">كه‌وته‌ سه‌ر زه‌وی و گوێی له‌ ده‌نگێك بوو، پێی فه‌رموو: (شاول! شاول! بۆچی ده‌مچه‌وسێنیته‌وه‌؟)  </VERS>
      <VERS vnumber="5">
          وتی: (گه‌وره‌م، تۆ كێیت؟)  فه‌رمووی: (من عیسام، ئه‌وه‌ی تۆ ده‌یچه‌وسێنیته‌وه‌. [بۆت زه‌حمه‌ته‌ لوشكه‌ له‌ نه‌قیزه‌ی من باوێی.]</VERS>
      <VERS vnumber="6">به‌ڵام هه‌سته‌، بڕۆ ناو شار، له‌وێ پێت ده‌ووترێ ده‌بێ چی بكه‌یت.)  </VERS>
      <VERS vnumber="7">
          پیاوانی گه‌شتیار كه‌ له‌گه‌ڵی بوون به‌ بێ‌ده‌نگی وه‌ستان، ده‌نگه‌كه‌یان بیست به‌ڵام كه‌سیان نه‌بینی.</VERS>
      <VERS vnumber="8">شاول له‌سه‌ر زه‌وییه‌كه‌ هه‌ڵستایه‌وه‌، چاوی كرابۆوه‌ و هیچی نه‌ده‌بینی، ده‌ستیان گرت و هێنایانه‌ ناو دیمه‌شق.</VERS>
      <VERS vnumber="9">سێ ڕۆژان هیچی نه‌بینی، هیچی نه‌خوارد و هیچی نه‌خوارده‌وه‌.  </VERS>
      <VERS vnumber="10">
          له‌ دیمه‌شق قوتابییه‌ك هه‌بوو ناوی حه‌نانیا بوو، خوداوه‌ند له‌ بینین‌دا پێی فه‌رموو: (حه‌نانیا!) </VERS>
      <VERS vnumber="11">
          خوداوه‌ند پێی فه‌رموو: (هه‌سته‌ و بڕۆ ئه‌و شه‌قامه‌ی پێی ده‌ووترێ ڕاست، له‌ ماڵی یه‌هوزا پرسیار له‌ پیاوێكی ته‌رسۆسی بكه‌ ناوی شاوله‌، وا نوێژ ده‌كات.</VERS>
      <VERS vnumber="12">له‌ بینین‌دا پیاوێكی بینی ناوی حه‌نانیایه‌، دێته‌ لای و ده‌ستی له‌ سه‌ری داده‌نێت تاكو ببینێته‌وه‌.)  </VERS>
      <VERS vnumber="13">
          حه‌نانیا وه‌ڵامی دایه‌وه‌: (ئه‌ی خوداوه‌ند، له‌ زۆر كه‌س ئه‌و خراپانه‌م بیستۆته‌وه‌ كه‌ ئه‌م پیاوه‌ له‌ ئۆرشه‌لیم به‌ پیرۆزكراوانی تۆی كردووه‌.</VERS>
      <VERS vnumber="14">ئه‌وه‌تا لێره‌ له‌ كاهینانی باڵاوه‌ ده‌سه‌ڵاتی هه‌یه‌، هه‌موو ئه‌وانه‌ بگرێت كه‌ به‌ ناوی تۆ ده‌پاڕێنه‌وه‌.)  </VERS>
      <VERS vnumber="15">
          به‌ڵام خوداوه‌ند پێی فه‌رموو: (بڕۆ! چونكه‌ ئه‌مه‌ بۆ من ئامێرێكی هه‌ڵبژێردراوه‌ بۆ هه‌ڵگرتنی ناوی من له‌به‌رده‌م نه‌ته‌وه‌كان و پاشایان و نه‌وه‌ی ئیسرائیل.</VERS>
      <VERS vnumber="16">پیشانی ده‌ده‌م ده‌بێت له‌به‌ر ناوی من چه‌ند ئازار بچێژێت.)  </VERS>
      <VERS vnumber="17">
          حه‌نانیاش ڕۆیشت و چووه‌ ماڵه‌كه‌، ده‌ستی له‌سه‌ری دانا و وتی: (برام شاول، خوداوه‌ند ناردوومی - عیسا، ئه‌وه‌ی له‌و ڕێگایه‌ی پێی‌دا هاتی بۆت ده‌ركه‌وت - تاكو دیسان ببینیت و پڕبیت له‌ ڕۆحی پیرۆز.)</VERS>
      <VERS vnumber="18">یه‌كسه‌ر شتێكی وه‌ك توێكڵ له‌ چاوه‌كانی كه‌وته‌ خواره‌وه‌، ئینجا بینی، هه‌ڵستا و له‌ئاوهه‌ڵكێشرا.</VERS>
      <VERS vnumber="19">نانی خوارد، هێزی هاته‌وه‌ به‌ر و بۆ چه‌ند ڕۆژێك له‌ دیمه‌شق له‌گه‌ڵ قوتابییه‌كان بوو.  </VERS>
      <VERS vnumber="20">
          یه‌كسه‌ر له‌ كه‌نیشته‌كان‌دا عیسای ڕاده‌گه‌یاند، كه‌ كوڕی خودایه‌.</VERS>
      <VERS vnumber="21">هه‌موو ئه‌وانه‌ی گوێیان ده‌گرت سه‌رسام ببوون و ده‌یان‌ووت: (ئه‌مه‌ ئه‌وه‌ نییه‌ ئه‌وانه‌ی له‌ ناوده‌برد كه‌ له‌ ئۆرشه‌لیم به‌م ناوه‌ ده‌پاڕانه‌وه‌؟ بۆ ئه‌مه‌ش نه‌هاته‌ ئێره‌، تاكو به‌ به‌ندكراوی بۆ كاهینانی باڵا بیانبات؟)</VERS>
      <VERS vnumber="22">به‌ڵام شاول به‌تواناتر ده‌بوو، جوله‌كه‌ی دانیشتووی دیمه‌شقی ده‌مكوت ده‌كرد و ده‌ریده‌خست كه‌ عیسا مه‌سیحه‌.  </VERS>
      <VERS vnumber="23">
          كاتێ ڕۆژانێكی زۆر به‌سه‌رچوو، جوله‌كه‌ پیلانیان دانا بیكوژن،</VERS>
      <VERS vnumber="24">به‌ڵام شاول به‌ پیلانه‌كه‌یانی زانی. ئه‌وان شه‌و و ڕۆژ چاودێری ده‌روازه‌كانیان ده‌كرد تاكو بیكوژن.</VERS>
      <VERS vnumber="25">بۆیه‌ قوتابییه‌كان به‌ شه‌و بردییان و له‌ناو سه‌به‌ته‌یه‌ك له‌ شووره‌كه‌وه‌ شۆڕیان كرده‌وه‌.  </VERS>
      <VERS vnumber="26">
          كاتێ گه‌یشته‌ ئۆرشه‌لیم، هه‌وڵی دا بچێته‌ پاڵ قوتابییه‌كان، به‌ڵام هه‌موو لێی ترسان و باوه‌ڕیان نه‌ده‌كرد كه‌ قوتابییه‌.</VERS>
      <VERS vnumber="27">به‌ڵام به‌رنابا بردی و هێنایه‌ لای نێردراوان، بۆی گێڕانه‌وه‌ چۆن له‌ ڕێگادا خوداوه‌ندی بینیوه‌ و قسه‌ی له‌گه‌ڵ كردووه‌، هه‌روه‌ها چۆن له‌ دیمه‌شق ئازایانه‌ باسی ناوی عیسای كردووه‌.</VERS>
      <VERS vnumber="28">ئیتر له‌گه‌ڵیان له‌ ئۆرشه‌لیم ده‌هات و ده‌چوو، ئازایانه‌ باسی ناوی خوداوه‌ندی ده‌كرد.</VERS>
      <VERS vnumber="29">هه‌روه‌ها قسه‌ و مشتومڕی له‌گه‌ڵ جوله‌كه‌ یۆنانییه‌كان ده‌كرد، ئه‌وانیش هه‌وڵیان دا بیكوژن.</VERS>
      <VERS vnumber="30">كاتێ برایان به‌مه‌یان زانی بردییانه‌ قه‌یسه‌رییه‌ و بۆ ته‌رسۆسیان نارد.  </VERS>
      <VERS vnumber="31">
          كڵێساش له‌ هه‌موو یه‌هودیا و جه‌لیل و سامیره‌دا ئاشتی هه‌بوو، بنیاد ده‌نرا و له‌ ترسی خوداوه‌ند ده‌ڕۆیشت، به‌ دڵنه‌وایی ڕۆحی پیرۆزیش له‌ زیادبوون‌دا بوو.  </VERS>
      <VERS vnumber="32">
          ئه‌وه‌بوو كه‌ په‌ترۆس به‌ هه‌موو ناوچه‌كان‌دا تێده‌په‌ڕی، بۆ لای پیرۆزكراوانی لوده‌ دابه‌زی.</VERS>
      <VERS vnumber="33">له‌وێ پیاوێكی بینی ناوی ئینیاس بوو، هه‌شت ساڵ له‌ناو جێگا كه‌وتبوو، ئیفلیج بوو.</VERS>
      <VERS vnumber="34">په‌ترۆس پێی‌ووت: (ئینیاس، عیسای مه‌سیح چاكت ده‌كاته‌وه‌. هه‌سته‌ جێگاكه‌ت ڕابخه‌!) یه‌كسه‌ر هه‌ڵستا.</VERS>
      <VERS vnumber="35">هه‌موو ئه‌وانه‌ی له‌ لوده‌ و شارون داده‌نیشتن بینییان، ئیتر به‌ره‌و خوداوه‌ند گه‌ڕانه‌وه‌.  </VERS>
      <VERS vnumber="36">
          قوتابییه‌ك له‌ یافا هه‌بوو ناوی تابیسا بوو، واتا ئاسك، پڕبوو له‌ چاكه‌كاری و خێركردن.</VERS>
      <VERS vnumber="37">ئه‌وه‌بوو له‌و ڕۆژانه‌دا نه‌خۆش كه‌وت و مرد، جا شۆردیان و له‌ ژوورێكی سه‌ره‌وه‌ دایاننا.</VERS>
      <VERS vnumber="38">لوده‌ش له‌ یافا نزیك بوو، قوتابییه‌كان بیستیان په‌ترۆس له‌وێیه‌، دوو پیاویان بۆ نارد و تكایان لێ‌كرد: (له‌ هاتن بۆ لامان دوامه‌كه‌وه‌.)  </VERS>
      <VERS vnumber="39">
          په‌ترۆس هه‌ڵستا و له‌گه‌ڵیان ڕۆیشت، كاتێ گه‌یشت، بردییانه‌ ژووری سه‌ره‌وه‌، هه‌موو بێوه‌ژنه‌كان له‌لای وه‌ستان، ده‌گریان و ئه‌و كراس و جلانه‌یان پیشانی ده‌دا كه‌ ئاسكه‌ كاتێ له‌گه‌ڵیان بوو كردبووی.  </VERS>
      <VERS vnumber="40">
          په‌ترۆس هه‌مووانی نارده‌ ده‌ره‌وه‌، كه‌وته‌ سه‌ر چۆك و نوێژی كرد، ئینجا ڕووی كرده‌ ته‌رمه‌كه‌ و وتی: (تابیسا، هه‌سته‌!) ئه‌ویش چاوی كرده‌وه‌ و كاتێ په‌ترۆسی بینی دانیشت.</VERS>
      <VERS vnumber="41">ئیتر ده‌ستی بۆ ڕاكێشا و هه‌ڵیستانده‌وه‌، ئینجا پیرۆزكراوان و بێوه‌ژنانی بانگ‌كرد و به‌ زیندوویی ڕاده‌ستی كردنه‌وه‌.</VERS>
      <VERS vnumber="42">ئه‌مه‌ له‌ هه‌موو یافا زانرا و زۆریش باوه‌ڕیان به‌ خوداوه‌ند هێنا.</VERS>
      <VERS vnumber="43">ڕۆژانێكی زۆریش په‌ترۆس له‌ یافا له‌لای پێسته‌خۆشكه‌رێك مایه‌وه‌، ناوی شیمۆن بوو.  </VERS>
    </CHAPTER>
    <CHAPTER cnumber="10">
      <VERS vnumber="1">
          له‌ شاری قه‌یسه‌رییه‌ پیاوێك به‌ ناوی كۆرنیلیۆس هه‌بوو، سه‌رپه‌ل بوو له‌و لیوایه‌ی پێی ده‌ووترا ئیتالی.</VERS>
      <VERS vnumber="2">خۆی و هه‌موو ماڵه‌كه‌ی خواپه‌رست و له‌خواترس بوون، زۆر چاكه‌ی له‌گه‌ڵ خه‌ڵك ده‌كرد و هه‌موو كاتێ نوێژی بۆ خودا ده‌كرد.</VERS>
      <VERS vnumber="3">نزیكه‌ی كاتژمێر سێی ڕۆژ، له‌ بینینێك‌دا به‌ ڕوونی بینی فریشته‌یه‌كی خودا هاته‌ لای و پێی‌ووت: (كۆرنیلیۆس!)  </VERS>
      <VERS vnumber="4">
          به‌ ترسه‌وه‌ سه‌یری كرد و وتی: (به‌ڵێ گه‌وره‌م؟)  پێی‌ووت: (نوێژه‌كانت و چاكه‌كانت وه‌ك یاده‌وه‌ری به‌رز بوونه‌ته‌وه‌ به‌رده‌م خودا.</VERS>
      <VERS vnumber="5">ئێستا چه‌ند پیاوێك بۆ یافا بنێره‌، ئه‌و شیمۆنه‌ی پێی ده‌ووترێ په‌ترۆس بیهێنن.</VERS>
      <VERS vnumber="6">له‌ ماڵی شیمۆنی پێسته‌خۆشكه‌ره‌، ماڵه‌كه‌ی له‌سه‌ر ده‌ریایه‌.)  </VERS>
      <VERS vnumber="7">
          كاتێ فریشته‌كه‌ قسه‌ی له‌گه‌ڵی كرد ڕۆیشت، دووان له‌ خزمه‌تكاره‌كانی له‌گه‌ڵ سه‌ربازێكی خواپه‌رست بانگ‌كرد كه‌ له‌ داروده‌سته‌ تایبه‌تییه‌كه‌ی بوو،</VERS>
      <VERS vnumber="8">هه‌موو شتێكی بۆ گێڕانه‌وه‌ و ناردیانی بۆ یافا.  </VERS>
      <VERS vnumber="9">
          بۆ به‌یانی، كاتێ به‌ ڕێگاوه‌ بوون و له‌ شاره‌كه‌ نزیك ده‌بوونه‌وه‌، نزیكه‌ی كاتژمێر دوازده‌، په‌ترۆس بۆ نوێژكردن چووه‌ سه‌ربان.</VERS>
      <VERS vnumber="10">ئه‌وه‌بوو برسی بوو، ئاره‌زووی نانخواردنی ده‌كرد، كاتێك ئاماده‌یان ده‌كرد، له‌هۆش خۆی چوو.</VERS>
      <VERS vnumber="11">ئاسمانی به‌ كراوه‌یی بینی، شتێك له‌ شێوه‌ی چه‌رچه‌فێكی گه‌وره‌ ده‌هاته‌ خواره‌وه‌، به‌ هه‌ر چوار لاوه‌ شۆڕكرایه‌وه‌ سه‌ر زه‌وی.</VERS>
      <VERS vnumber="12">هه‌موو جۆره‌ ئاژه‌ڵی چوارپێ و خشۆكی سه‌ر زه‌وی و باڵنده‌ی ئاسمانی تێدابوو.</VERS>
      <VERS vnumber="13">ئینجا ده‌نگێك بانگی كرد: (په‌ترۆس هه‌سته‌، سه‌ربڕه‌ و بخۆ!)  </VERS>
      <VERS vnumber="14">
          په‌ترۆس وتی: (نه‌خێر خوداوه‌ند، چونكه‌ هه‌رگیز شتی گڵاو یان حه‌رامم نه‌خواردووه‌.)  </VERS>
      <VERS vnumber="15">
          دیسان ده‌نگه‌كه‌ی بۆ هاته‌وه‌: (ئه‌وه‌ی خودا پاكی كردۆته‌وه‌ تۆ به‌ گڵاوی دامه‌نێ.)  </VERS>
      <VERS vnumber="16">
          ئه‌مه‌ش سێ‌باره‌ بۆوه‌ و یه‌كسه‌ر چه‌رچه‌فه‌كه‌ بۆ ئاسمان به‌رزكرایه‌وه‌.  </VERS>
      <VERS vnumber="17">
          كه‌ په‌ترۆس سه‌رسام بوو ئاخۆ ده‌بێت ئه‌و بینینه‌ چی بێت، ئه‌وه‌بوو ئه‌و پیاوانه‌ی كۆرنیلیۆس ناردبوونی، به‌ پرسیار ماڵی شیمۆنیان دۆزییه‌وه‌ و له‌ به‌رده‌رگا وه‌ستان.</VERS>
      <VERS vnumber="18">بانگیان كرد و پرسییان، ئاخۆ ئه‌و شیمۆنه‌ی نازناوی په‌ترۆسه‌ لێره‌ دابه‌زیوه‌.  </VERS>
      <VERS vnumber="19">
          له‌ كاتێك‌دا په‌ترۆس هه‌ر بیری له‌ بینینه‌كه‌ ده‌كرده‌وه‌، ڕۆح پێی فه‌رموو: (سێ پیاو له‌به‌رده‌رگا لێت ده‌پرسن.</VERS>
      <VERS vnumber="20">هه‌سته‌ بڕۆ خواره‌وه‌ و بێ دوودڵی له‌گه‌ڵیان بڕۆ، چونكه‌ من ئه‌وانم ناردووه‌.)  </VERS>
      <VERS vnumber="21">
          په‌ترۆسیش بۆ لای پیاوه‌كان هاته‌ خواره‌وه‌ و وتی: (ئه‌وه‌ی ده‌تانه‌وێ منم. بۆچی هاتوون؟)  </VERS>
      <VERS vnumber="22">
          وتیان: (كۆرنیلیۆسی سه‌رپه‌ل، پیاوێكی ڕاستودروست و له‌خواترسه‌، هه‌موو گه‌لی جوله‌كه‌ش شایه‌تی بۆ ده‌ده‌ن. به‌هۆی فریشته‌یه‌كی پیرۆز ڕێنمایی كرا كه‌ بۆ ماڵه‌كه‌ی خۆی بانگت بكات و گوێ له‌ قسه‌كانت بگرێت.)</VERS>
      <VERS vnumber="23">جا په‌ترۆس بۆ ژووره‌وه‌ بانگی كردن و میوانداری كردن.  بۆ به‌یانی په‌ترۆس هه‌ڵستا و له‌گه‌ڵیان ده‌رچوو، هه‌ندێك برایانی خه‌ڵكی یافاش به‌گه‌ڵی كه‌وتن.</VERS>
      <VERS vnumber="24">بۆ ڕۆژی دووه‌م چووه‌ قه‌یسه‌رییه‌. كۆرنیلیۆس چاوه‌ڕێی ده‌كردن، خزم و دۆستانی نزیكی خۆی كۆكردبۆوه‌.</VERS>
      <VERS vnumber="25">كاتێ په‌ترۆس هاته‌ ژووره‌وه‌، كۆرنیلیۆس پێشوازی لێ‌كرد و له‌به‌رپێی كه‌وت و كڕنۆشی برد.</VERS>
      <VERS vnumber="26">په‌ترۆس هه‌ڵیستانده‌وه‌ و وتی: (هه‌سته‌! منیش مرۆڤم!)  </VERS>
      <VERS vnumber="27">
          كاتێ قسه‌ی له‌گه‌ڵ ده‌كرد چووه‌ ژووره‌وه‌ و خه‌ڵكێكی زۆری بینی كۆبوونه‌ته‌وه‌،</VERS>
      <VERS vnumber="28">پێی‌ووتن: (ده‌زانن بۆ جوله‌كه‌ ڕێ‌پێ‌نه‌دراوه‌ تێكه‌ڵاوی بێگانه‌ بێت یان بچێته‌ لای. به‌ڵام خودا پیشانی دام به‌ كه‌س نه‌ڵێم گڵاو یان پیس.</VERS>
      <VERS vnumber="29">بۆیه‌ كه‌ بانگ‌كرام بێ ناڕه‌زایی ده‌ربڕین هاتم. پرسیاریش ده‌كه‌م، بۆچی منتان بانگ‌كرد؟)  </VERS>
      <VERS vnumber="30">
          كۆرنیلیۆس وتی: (چوار ڕۆژ له‌مه‌وبه‌ر تاكو ئه‌م كاتژمێره‌ش، له‌ كاتژمێر سێ له‌ ماڵی خۆم نوێژم ده‌كرد. له‌پڕ پیاوێك به‌ جلی بریسكه‌داره‌وه‌ له‌به‌رده‌مم ڕاوه‌ستا،</VERS>
      <VERS vnumber="31">وتی: "كۆرنیلیۆس نوێژه‌كانت بیستران و خێره‌كانت له‌به‌رده‌م خودا یادكرانه‌وه‌.</VERS>
      <VERS vnumber="32">بۆیه‌ بۆ یافا به‌دوای شیمۆن‌دا بنێره‌ كه‌ نازناوی په‌ترۆسه‌. له‌ ماڵی شیمۆنی پێسته‌خۆشكه‌ره‌، له‌سه‌ر ده‌ریا."</VERS>
      <VERS vnumber="33">منیش یه‌كسه‌ر به‌دوام‌دا ناردی، تۆش چاكت‌كرد كه‌ هاتی. ئێستا هه‌موو له‌به‌رده‌م خودا ئاماده‌ین، تاكو گوێ‌بگرین له‌ هه‌موو ئه‌وه‌ی خوداوه‌ند فه‌رمانی پێ‌كردووی.)  </VERS>
      <VERS vnumber="34">
          په‌ترۆس ده‌می كرده‌وه‌ و وتی: (له‌ڕاستی‌دا تێگه‌یشتم خودا لایه‌نگری كه‌س ناكات،</VERS>
      <VERS vnumber="35">به‌ڵكو له‌ هه‌ر نه‌ته‌وه‌یه‌ك ئه‌وه‌ی ترسی ئه‌وی له‌ دڵ‌دا بێت و كاری ڕاستودروست بكات، له‌لای په‌سه‌نده‌.</VERS>
      <VERS vnumber="36">ده‌زانن ئه‌و وشه‌یه‌ی بۆ نه‌وه‌ی ئیسرائیلی نارد، موژده‌ی ئاشتییه‌ به‌هۆی عیسای مه‌سیح، ئه‌وه‌ی خوداوه‌ندی هه‌مووانه‌.</VERS>
      <VERS vnumber="37">ئه‌و شتانه‌ ده‌زانن كه‌ له‌ هه‌موو یه‌هودیا ڕووی‌دا، به‌ ده‌ستپێكردن له‌ جه‌لیله‌وه‌ دوای ئه‌وه‌ی یه‌حیا له‌ئاوهه‌ڵكێشانه‌كه‌ی ڕاگه‌یاند،</VERS>
      <VERS vnumber="38">چۆن خودا به‌ ڕۆحی پیرۆز و هێز عیسای ناسیره‌یی ده‌ستنیشان كرد، ئه‌وه‌ی ده‌گه‌ڕا و چاكه‌ی ده‌كرد و هه‌موو ئه‌وانه‌ی ئیبلیس ده‌ستی به‌سه‌ریان‌دا گرتبوو چاكی ده‌كردنه‌وه‌، چونكه‌ خودا له‌گه‌ڵی بوو.  </VERS>
      <VERS vnumber="39">
          ئێمه‌ شایه‌تی هه‌موو ئه‌و شتانه‌ین كه‌ له‌ ناوچه‌ی یه‌هودیا و ئۆرشه‌لیم كردی. ئه‌وه‌ی به‌ هه‌ڵواسینی به‌ داره‌وه‌ كوشتیان،</VERS>
      <VERS vnumber="40">به‌ڵام خودا له‌ ڕۆژی سێیه‌م هه‌ڵیستانده‌وه‌ و ڕێگای دا ده‌ركه‌وێت،</VERS>
      <VERS vnumber="41">نه‌ك بۆ هه‌موو گه‌ل، به‌ڵكو بۆ ئه‌و شایه‌تانه‌ی كه‌ خودا پێشتر هه‌ڵیبژاردن - بۆ ئێمه‌ كه‌ پاش هه‌ڵستانه‌وه‌ی له‌نێو مردووان، له‌گه‌ڵی‌دا خواردمان و خواردمانه‌وه‌.</VERS>
      <VERS vnumber="42">ئینجا فه‌رمانی پێ‌داین جاڕبده‌ین بۆ گه‌ل و شایه‌تی بده‌ین كه‌ خودا ئه‌می به‌ دادوه‌ری زیندووان و مردووان داناوه‌.</VERS>
      <VERS vnumber="43">هه‌موو پێغه‌مبه‌ران شایه‌تی بۆ ده‌ده‌ن كه‌ هه‌ر كه‌سێك باوه‌ڕی پێ بهێنێت، به‌خشینی گوناهه‌كانی به‌ ناوی ئه‌و ده‌ست ده‌كه‌وێت.)  </VERS>
      <VERS vnumber="44">
          كاتێ په‌ترۆس باسی ئه‌م شتانه‌ی ده‌كرد، ڕۆحی پیرۆز ڕژایه‌ سه‌ر هه‌موو ئه‌وانه‌ی گوێیان له‌ وشه‌كه‌ گرتبوو.</VERS>
      <VERS vnumber="45">ئه‌و باوه‌ڕدارانه‌ی له‌ خه‌ته‌نه‌كراوان بوون سه‌ریان سوڕما، هه‌موو ئه‌وانه‌ی له‌گه‌ڵ په‌ترۆس بوون، چونكه‌ به‌هره‌ی ڕۆحی پیرۆز به‌سه‌ر نه‌ته‌وانیش‌دا ڕژا،</VERS>
      <VERS vnumber="46">چونكه‌ گوێیان لێیان بوو به‌ زمانه‌كان ده‌دووێن و پایه‌ی خودا به‌رز ده‌كه‌نه‌وه‌.  ئینجا په‌ترۆس وتی:</VERS>
      <VERS vnumber="47">(كه‌س هه‌یه‌ ڕێگا بگرێت له‌ ئه‌مانه‌ی وه‌ك ئێمه‌ ڕۆحی پیرۆزیان وه‌رگرتووه‌ له‌ ئاو هه‌ڵنه‌كێشرێن؟)</VERS>
      <VERS vnumber="48">بۆیه‌ فه‌رمانی پێ‌دان به‌ ناوی عیسای مه‌سیح له‌ئاوهه‌ڵبكێشرێن. ئینجا داوایان له‌ په‌ترۆس كرد چه‌ند ڕۆژێك بمێنێته‌وه‌.  </VERS>
    </CHAPTER>
    <CHAPTER cnumber="11">
      <VERS vnumber="1">
          نێردراوان و برایان كه‌ له‌ یه‌هودیا بوون بیستیان نه‌ته‌وه‌كانیش وشه‌ی خودایان وه‌رگرتووه‌.</VERS>
      <VERS vnumber="2">كاتێ په‌ترۆس گه‌ڕایه‌وه‌ ئۆرشه‌لیم باوه‌ڕدارانی خه‌ته‌نه‌كراو ڕه‌خنه‌یان لێ گرت و</VERS>
      <VERS vnumber="3">ده‌یان‌ووت: (تۆ چوویته‌ ماڵی خه‌ڵكێكی خه‌ته‌نه‌ نه‌كراو و نانت له‌گه‌ڵیان خواردووه‌!)  </VERS>
      <VERS vnumber="4">
          جا په‌ترۆس ده‌ستی پێ‌كرد ئه‌وه‌ی ڕووی‌دابوو یه‌ك له‌دوای یه‌ك بۆیان ڕوون بكاته‌وه‌، وتی:</VERS>
      <VERS vnumber="5">(له‌ شاری یافا بووم نوێژم ده‌كرد، له‌هۆش خۆم چووم و بینینێكم بینی، شتێك له‌ ئاسمانه‌وه‌ وه‌ك چه‌رچه‌فێكی گه‌وره‌ به‌ هه‌ر چوار لایه‌وه‌ بۆ لای من شۆڕكرایه‌وه‌.</VERS>
      <VERS vnumber="6">به‌ وردی سه‌یرم كرد و تێم‌ڕووانی، چوارپێی زه‌وی و ئاژه‌ڵی كێوی، خشۆك و باڵنده‌ی ئاسمانم بینی.</VERS>
      <VERS vnumber="7">ئینجا گوێم له‌ ده‌نگێك بوو پێی فه‌رمووم: "په‌ترۆس هه‌سته‌، سه‌ربڕه‌ و بخۆ!"  </VERS>
      <VERS vnumber="8">
          به‌ڵام وتم: "نه‌خێر خوداوه‌ند، چونكه‌ هه‌رگیز گڵاو و حه‌رام نه‌چۆته‌ ده‌مم."  </VERS>
      <VERS vnumber="9">
          ده‌نگه‌كه‌ دووباره‌ له‌ ئاسمانه‌وه‌ فه‌رمووی: "ئه‌وه‌ی خودا پاكی كردۆته‌وه‌ تۆ به‌ گڵاوی دامه‌نێ."</VERS>
      <VERS vnumber="10">ئه‌مه‌ سێ‌باره‌ بۆوه‌ و هه‌موو شته‌كان بۆ ئاسمان ڕاكێشرانه‌وه‌.  </VERS>
      <VERS vnumber="11">
          ئه‌وه‌بوو یه‌كسه‌ر سێ پیاو له‌پێش ئه‌و ماڵه‌ ڕاوه‌ستان كه‌ ئێمه‌ی لێ‌بوو، له‌ قه‌یسه‌رییه‌وه‌ بۆ لام نێردرابوون،</VERS>
      <VERS vnumber="12">ڕۆحی پیرۆز پێی فه‌رمووم كه‌ بێ دوودڵی له‌گه‌ڵیان بڕۆم، ئه‌م شه‌ش برایه‌ش له‌گه‌ڵم هاتن و چووینه‌ ماڵی پیاوه‌كه‌.</VERS>
      <VERS vnumber="13">ئه‌ویش بۆی گێڕاینه‌وه‌ چۆن فریشته‌ی له‌ ماڵه‌كه‌ی‌دا بینیوه‌ ڕاوه‌ستاوه‌ و وتوویه‌تی: "بنێره‌ بۆ یافا به‌دوای شیمۆن‌دا كه‌ نازناوی په‌ترۆسه‌،</VERS>
      <VERS vnumber="14">ئه‌و په‌یامێكتان ده‌داتێ به‌هۆیه‌وه‌ خۆت و هه‌موو ماڵه‌كه‌ت ڕزگارتان ده‌بێت."  </VERS>
      <VERS vnumber="15">
          كاتێ ده‌ستم كرد به‌ قسه‌كردن، ڕۆحی پیرۆزیان به‌سه‌ردا ڕژا، وه‌ك له‌ سه‌ره‌تادا هاته‌ سه‌ر ئێمه‌ش.</VERS>
      <VERS vnumber="16">قسه‌كه‌ی خوداوه‌ندم بیرهاته‌وه‌ كه‌ وتی: "یه‌حیا له‌ئاوهه‌ڵكێشانی كرد، به‌ڵام ئێوه‌ به‌ ڕۆحی پیرۆز باپتیز ده‌كرێن."</VERS>
      <VERS vnumber="17">جا ئه‌گه‌ر خودا هه‌مان دیاری به‌وان دابێت هه‌روه‌ك به‌ ئێمه‌ی داوه‌ كه‌ باوه‌ڕمان به‌ عیسای مه‌سیح‌ی خوداوه‌ند هێنا، ئیتر من كێم بتوانم ڕێگا له‌ خودا بگرم؟)  </VERS>
      <VERS vnumber="18">
          كاتێ گوێیان له‌مه‌ بوو، بێ‌ده‌نگ بوون و خودایان شكۆدار كرد، وتیان: (كه‌واته‌ خودا تۆبه‌كردنی بۆ ژیان به‌ نه‌ته‌وانیش به‌خشیوه‌.)  </VERS>
      <VERS vnumber="19">
          ئینجا ئه‌وانه‌ی به‌هۆی ئه‌و چه‌وسانه‌وه‌ی به‌سه‌ر ستیفانۆس‌دا هات په‌رش‌وبڵاو بوونه‌وه‌، په‌ڕینه‌وه‌ بۆ فینیكیا و قوبرس و ئه‌نتاكیا، باسی وشه‌كه‌یان بۆ كه‌س نه‌ده‌كرد، بۆ جوله‌كه‌ نه‌بێت.</VERS>
      <VERS vnumber="20">به‌ڵام هه‌ندێكیان خه‌ڵكی قوبرس و كورێن بوون، كاتێ هاتنه‌ ئه‌نتاكیا، قسه‌یان بۆ یۆنانییه‌كان ده‌كرد و موژده‌ی عیسای خوداوه‌ندیان ده‌دا.</VERS>
      <VERS vnumber="21">ده‌ستی خوداوه‌ندیان له‌گه‌ڵ‌بوو، ژماره‌یه‌كی زۆر باوه‌ڕیان‌هێنا و بۆ خوداوه‌ند گه‌ڕانه‌وه‌.  </VERS>
      <VERS vnumber="22">
          ئه‌م هه‌واڵه‌ گه‌یشته‌ كڵێسای ئۆرشه‌لیم، ئه‌وانیش به‌رنابایان بۆ ئه‌نتاكیا نارد.</VERS>
      <VERS vnumber="23">كاتێ گه‌یشت و نیعمه‌تی خودای بینی، دڵشاد بوو، هه‌مووانی هاندا به‌ ته‌واوی دڵ له‌گه‌ڵ خوداوه‌ند بمێننه‌وه‌،</VERS>
      <VERS vnumber="24">چونكه‌ پیاوچاك بوو، پڕبوو له‌ ڕۆحی پیرۆز و باوه‌ڕ. خه‌ڵكێكی زۆریش هاتنه‌ پاڵ خوداوه‌ند.  </VERS>
      <VERS vnumber="25">
          ئه‌وسا چووه‌ ته‌رسۆس تاكو به‌دوای شاول‌دا بگه‌ڕێت،</VERS>
      <VERS vnumber="26">كاتێ دۆزییه‌وه‌ بۆ ئه‌نتاكیای هێنا. ئیتر ساڵێكی ته‌واو له‌ كڵێسا كۆبوونه‌وه‌ و خه‌ڵكێكی زۆریان فێركرد. یه‌كه‌م جاریش له‌ ئه‌نتاكیا قوتابییه‌كان ناویان لێ‌نرا مه‌سیحی.  </VERS>
      <VERS vnumber="27">
          له‌و ڕۆژانه‌دا هه‌ندێك پێغه‌مبه‌ر له‌ ئۆرشه‌لیمه‌وه‌ هاتنه‌ ئه‌نتاكیا،</VERS>
      <VERS vnumber="28">یه‌كێك له‌وان ناوی ئاگابۆس بوو، هه‌ڵستا و به‌هۆی ڕۆحه‌وه‌ پێشبینی كرد كه‌ برسێتییه‌كی گه‌وره‌ هه‌موو جیهان ده‌گرێته‌وه‌ - - ئه‌وه‌ی له‌ سه‌رده‌می كلودیۆسیش ڕووی‌دا.</VERS>
      <VERS vnumber="29">بۆیه‌ قوتابییه‌كان بڕیاریان دا هه‌ریه‌كه‌ به‌گوێره‌ی توانای شتێك بنێرێت بۆ ئه‌و برایانه‌ی له‌ یه‌هودیا ده‌ژین.</VERS>
      <VERS vnumber="30">جا به‌مه‌ هه‌ڵستان و به‌ ده‌ستی به‌رنابا و شاول بۆ پیرانییان نارد.  </VERS>
    </CHAPTER>
    <CHAPTER cnumber="12">
      <VERS vnumber="1">
          له‌و كاته‌دا شا هێرۆدس ده‌ستی درێژكرد بۆ ئه‌زیه‌تدانی چه‌ند كه‌سێكی كڵێسا.</VERS>
      <VERS vnumber="2">یاقوبی برای یۆحه‌نای به‌ شمشێر كوشت.</VERS>
      <VERS vnumber="3">كه‌ بینی ئه‌مه‌ جێی ڕه‌زامه‌ندی جوله‌كه‌یه‌، په‌ترۆسیشی گرت، ئه‌مه‌ش له‌ ڕۆژانی جه‌ژنی فه‌تیره‌دا بوو.</VERS>
      <VERS vnumber="4">كاتێ هێرۆدس گرتی، خستییه‌ زیندان، بۆ پاسه‌وانی‌كردنی دایه‌ ده‌ست چوار كۆمه‌ڵی چوار سه‌ربازی، ده‌یویست دوای په‌سخه‌ بیهێنێته‌ به‌رده‌م گه‌ل.  </VERS>
      <VERS vnumber="5">
          بۆیه‌ كه‌ په‌ترۆس له‌ زیندان كرابوو، كڵێسا به‌ گوڕ له‌ پێناوی ئه‌و نوێژیان بۆ خودا ده‌كرد.  </VERS>
      <VERS vnumber="6">
          به‌ڵام كاتێ هێرۆدس به‌ته‌مابوو بیهێنێته‌ ده‌ره‌وه‌، له‌و شه‌وه‌دا په‌ترۆس له‌نێوان دوو سه‌ربازدا نووستبوو، به‌ دوو زنجیر به‌سترابۆوه‌، له‌به‌رده‌رگاش پاسه‌وان هه‌بوو، پاسه‌وانی زیندانه‌كه‌یان ده‌كرد.</VERS>
      <VERS vnumber="7">له‌پڕ فریشته‌یه‌كی خوداوه‌ند ده‌ركه‌وت و ڕووناكی له‌ناو ژووره‌كه‌ دره‌وشایه‌وه‌، جا كه‌له‌كه‌ی په‌ترۆسی جوڵاند و خه‌به‌ری كرده‌وه‌، وتی: (خێرا هه‌سته‌!)، ئیتر زنجیره‌كان له‌ ده‌سته‌كانی كه‌وتن.  </VERS>
      <VERS vnumber="8">
          فریشته‌كه‌ پێی‌ووت: (پشتێنه‌كه‌ت ببه‌سته‌ و سۆله‌كانت له‌ پێ بكه‌!) ئه‌ویش كردی. ئینجا پێی‌ووت: (سه‌ركراسه‌كه‌ت له‌به‌ربكه‌ و دوام بكه‌وه‌.)</VERS>
      <VERS vnumber="9">ئه‌ویش ده‌رچوو و دوای كه‌وت، نه‌یده‌زانی ئه‌وه‌ی به‌هۆی فریشته‌كه‌وه‌ ڕووده‌دات ڕاسته‌، به‌ڵكو وایده‌زانی بینینێك ده‌بینێت.</VERS>
      <VERS vnumber="10">پاسه‌وانی یه‌كه‌م و دووه‌میان بڕی و گه‌یشتنه‌ ده‌روازه‌ ئاسنینه‌كه‌ی به‌ره‌و شار، له‌ خۆیه‌وه‌ بۆیان كرایه‌وه‌، ده‌رچوون و شه‌قامێكیان بڕی، یه‌كسه‌ر فریشته‌كه‌ به‌جێی‌هێشت.  </VERS>
      <VERS vnumber="11">
          ئینجا په‌ترۆس به‌خۆی‌دا هاته‌وه‌ و وتی: (ئێستا به‌ ڕاستی زانیم كه‌ خوداوه‌ند فریشته‌كه‌ی نارد و له‌ ده‌ستی هێرۆدس و هه‌موو ئه‌وه‌ی گه‌لی جوله‌كه‌ چاوه‌ڕێی بوو ده‌ربازی كردم.)  </VERS>
      <VERS vnumber="12">
          كه‌ ئه‌مه‌ تێگه‌یشت، هاته‌ ماڵی مریه‌می دایكی یۆحه‌نا كه‌ پێی ده‌ووترا مه‌رقۆس، زۆر له‌وێ‌دا كۆببوونه‌وه‌ نوێژیان ده‌كرد.</VERS>
      <VERS vnumber="13">كه‌ له‌ ده‌رگای داڵانه‌كه‌ی دا، كاره‌كه‌رێك هات ناوی ڕودا بوو تاكو بزانێت.</VERS>
      <VERS vnumber="14">كاتێ ده‌نگی په‌ترۆسی ناسییه‌وه‌ له‌ خۆشیان ده‌رگاكه‌ی نه‌كرده‌وه‌، به‌ڵكو ڕایكرده‌ ژووره‌وه‌ و خه‌به‌ری دا كه‌ په‌ترۆس له‌به‌رده‌رگا ڕاوه‌ستاوه‌.  </VERS>
      <VERS vnumber="15">
          پێیان وت: (وڕێنه‌ ده‌كه‌یت.) به‌ڵام ئه‌و له‌سه‌ر قسه‌كه‌ی سووربوو، وتیان: (ئه‌وه‌ فریشته‌كه‌یه‌تی!)  </VERS>
      <VERS vnumber="16">
          په‌ترۆسیش له‌ لێدانه‌كه‌ به‌رده‌وام بوو، كاتێ لێیان كرده‌وه‌ و بینییان، سه‌رسام‌بوون.</VERS>
      <VERS vnumber="17">به‌ ده‌ست ئیشاره‌تی بۆ كردن بێ‌ده‌نگ بن، ئینجا بۆی گێڕانه‌وه‌ چۆن خوداوه‌ند له‌ زیندان ده‌ریهێنا، پێی‌ووتن: (ئه‌مه‌ به‌ یاقوب و برایان بڵێن.) ئینجا ده‌رچوو و بۆ شوێنێكی دیكه‌ ڕۆیشت.  </VERS>
      <VERS vnumber="18">
          كه‌ ڕۆژ‌بۆوه‌ ئاژاوه‌یه‌كی گه‌وره‌ له‌نێو سه‌ربازه‌كان‌دا دروست بوو، ئاخۆ په‌ترۆس چی لێ‌هات.</VERS>
      <VERS vnumber="19">كاتێ هێرۆدس داوایكرد و نه‌یدۆزییه‌وه‌، لێكۆڵینه‌وه‌ی له‌گه‌ڵ سه‌ربازان كرد و فه‌رمانی دا بكوژرێن.  ئینجا له‌ یه‌هودیاوه‌ چووه‌ قه‌یسه‌رییه‌ و له‌وێ مایه‌وه‌.</VERS>
      <VERS vnumber="20">هێرۆدس له‌ خه‌ڵكی سور و سه‌یدا زۆر تووڕه‌ بوو، ئه‌وانیش به‌ یه‌ك دڵ بۆ لای هاتن و بلاستۆسی سه‌رپه‌رشتیاری ماڵی پاشایان ڕازی كرد و داوای ئاشتبوونه‌وه‌یان كرد، چونكه‌ ناوچه‌كه‌یان له‌ ناوچه‌ی پاشاوه‌ ئازووقه‌ ده‌درا.  </VERS>
      <VERS vnumber="21">
          له‌ ڕۆژی دیاریكراودا هێرۆدس جلی پاشایه‌تی له‌به‌ركرد، له‌سه‌ر كورسی حوكمدان دانیشت و وتاری بۆیان دا.</VERS>
      <VERS vnumber="22">خه‌ڵكه‌كه‌ش هاواریان كرد: (ئه‌مه‌ ده‌نگی خودایه‌ هی مرۆڤ نییه‌!)</VERS>
      <VERS vnumber="23">یه‌كسه‌ر فریشته‌یه‌كی خوداوه‌ند لێی‌دا، چونكه‌ شكۆی نه‌دایه‌ خودا، كرمیش لێی‌دا و مرد.  </VERS>
      <VERS vnumber="24">
          به‌ڵام وشه‌ی خودا گه‌شه‌ی ده‌كرد و زیاتر ده‌بوو.  </VERS>
      <VERS vnumber="25">
          به‌رنابا و شاولیش دوای ته‌واوكردنی خزمه‌ته‌كه‌ له‌ ئۆرشه‌لیم گه‌ڕانه‌وه‌، یۆحه‌ناشیان له‌گه‌ڵ خۆیان برد، كه‌ به‌ مه‌رقۆس ناسراوه‌.  </VERS>
    </CHAPTER>
    <CHAPTER cnumber="13">
      <VERS vnumber="1">
          له‌ ئه‌نتاكیا له‌ناو كڵێسادا پێغه‌مبه‌ر و مامۆستا هه‌بوون: به‌رنابا، شیمۆنی ناسراو به‌ ڕه‌ش، لوكیوسی كورێنی، مه‌ناینی شیربرای هێرۆدسی تیترارك، له‌گه‌ڵ شاول.</VERS>
      <VERS vnumber="2">كاتێ خوداوه‌ندیان ده‌په‌رست و به‌ڕۆژووبوون، ڕۆحی پیرۆز فه‌رمووی: (به‌رنابا و شاولم بۆ ته‌رخان بكه‌ن، بۆ ئه‌و كاره‌ی بانگم كردوون بۆی.)</VERS>
      <VERS vnumber="3">ئینجا به‌ڕۆژوو بوون و نوێژیان كرد، ده‌ستیان له‌سه‌ر دانان و به‌ڕێیانكردن.  </VERS>
      <VERS vnumber="4">
          ئه‌وانیش كه‌ به‌ ڕۆحی پیرۆز نێردران، به‌ره‌و سولوكیا دابه‌زین و له‌وێشه‌وه‌ به‌ ده‌ریادا بۆ قوبرس.</VERS>
      <VERS vnumber="5">كاتێ گه‌یشتنه‌ سه‌لامیس، وشه‌ی خودایان له‌ كه‌نیشته‌كانی جوله‌كه‌ ڕاگه‌یاند، یۆحه‌ناش وه‌ك یاریده‌ده‌ر له‌گه‌ڵیان بوو.  </VERS>
      <VERS vnumber="6">
          به‌ هه‌موو دورگه‌كه‌دا گه‌ڕان تاكو گه‌یشتنه‌ پافۆس. له‌وێ تووشی جادووگه‌رێكی جوله‌كه‌ بوون پێغه‌مبه‌رێكی درۆزن بوو، ناوی بارئیسا بوو،</VERS>
      <VERS vnumber="7">له‌گه‌ڵ سرگیۆس پۆڵۆسی فه‌رمانڕه‌وا بوو، كه‌ پیاوێكی تێگه‌یشتوو بوو. به‌رنابا و شاولی بانگ‌كرد، داوای كرد گوێی له‌ وشه‌ی خودا بێت.</VERS>
      <VERS vnumber="8">به‌ڵام ئه‌لیماسی جادووگه‌ر - ئه‌مه‌ ناوه‌كه‌ی بوو - به‌ربه‌ره‌كانێی كردن و هه‌وڵی دا فه‌رمانڕه‌وا له‌ باوه‌ڕ لابدات.</VERS>
      <VERS vnumber="9">كه‌چی شاول كه‌ پۆڵۆسی پێ ده‌ووترا، پڕبوو له‌ ڕۆحی پیرۆز و تێی‌ڕووانی،</VERS>
      <VERS vnumber="10">وتی: (ئه‌ی پڕ له‌ هه‌موو فریو و فێڵ! كوڕی شه‌یتان! دوژمنی هه‌موو ڕاستودروستییه‌ك! له‌ خواركردنی ڕێگای ڕاستی خوداوه‌ند ناوه‌ستی؟</VERS>
      <VERS vnumber="11">ئه‌وه‌تا ده‌ستی خوداوه‌ندت له‌سه‌ره‌ و كوێر ده‌بیت، بۆ ماوه‌یه‌ك خۆر نابینی.)  یه‌كسه‌ر ته‌م و تاریكی دایپۆشی و گه‌ڕا به‌دوای یه‌كێك تاكو ده‌ستی بگرێت.</VERS>
      <VERS vnumber="12">كاتێ فه‌رمانڕه‌واكه‌ بینی چ ڕووی‌دا، باوه‌ڕی هێنا، له‌ فێركردنه‌كه‌ی خوداوه‌ند سه‌رسام بوو.  </VERS>
      <VERS vnumber="13">
          پۆڵۆس و هاوڕێیانی به‌ ده‌ریادا له‌ پافۆسه‌وه‌ چوونه‌ په‌رگه‌ له‌ په‌مفیلیا. به‌ڵام یۆحه‌نا لێیان جیابۆوه‌ و گه‌ڕایه‌وه‌ ئۆرشه‌لیم.</VERS>
      <VERS vnumber="14">ئه‌وانیش به‌ په‌رگه‌دا هاتنه‌ ئه‌نتاكیای پیسیدیا، شه‌ممه‌ش چوونه‌ كه‌نیشت و دانیشتن.</VERS>
      <VERS vnumber="15">پاش خوێندنه‌وه‌ی ته‌ورات و سیپاره‌ی پێغه‌مبه‌ران، پێشه‌وایانی كه‌نیشته‌كه‌ بۆیان ناردن و پێیان وتن: (برایان، ئه‌گه‌ر شتێكتان هه‌یه‌ گه‌لی پێ هانبده‌ن، بیڵێن.)  </VERS>
      <VERS vnumber="16">
          پۆڵۆس هه‌ڵستا و به‌ ده‌ست ئاماژه‌ی كرد، وتی: (پیاوانی ئیسرائیل و ئه‌وانه‌ی له‌ خودا ده‌ترسن، گوێ‌بگرن:</VERS>
      <VERS vnumber="17">خودای ئه‌م گه‌له‌ی ئیسرائیل باوكانمانی هه‌ڵبژارد و له‌ كاتی ئاواره‌بوونیان له‌ خاكی میسردا گه‌لی پایه‌ به‌رز كرد، به‌ بازووێكی به‌رزیشه‌وه‌ له‌وێ ده‌ریهێنان.</VERS>
      <VERS vnumber="18">نزیكه‌ی چل ساڵیش له‌ چۆڵه‌وانی به‌رگه‌ی گرتن.</VERS>
      <VERS vnumber="19">ئینجا حه‌وت نه‌ته‌وه‌ی له‌ خاكی كه‌نعان له‌ناوبرد و خاكه‌كه‌یانی به‌ میرات پێ‌دان.</VERS>
      <VERS vnumber="20">ئه‌مه‌ هه‌مووی نزیكه‌ی چوار سه‌د و په‌نجا ساڵی خایاند.  دوای ئه‌مه‌ خودا دادوه‌ری بۆ دانان تاكو سامۆئیل پێغه‌مبه‌ر.</VERS>
      <VERS vnumber="21">ئینجا داوای پاشایان كرد، خوداش شاولی كوڕی قیشی پێ‌دان، پیاوێكه‌ له‌ تیره‌ی بنیامین، بۆ ماوه‌ی چل ساڵ فه‌رمانڕه‌وایی كردن.</VERS>
      <VERS vnumber="22">پاشان لای‌برد و داودی كرده‌ پاشایان، ئه‌وه‌ی شایه‌تی بۆ دا و فه‌رمووی: {داودی كوڕی یه‌سام دۆزییه‌وه‌، پیاوێكه‌ به‌ دڵی من، ئه‌وه‌ی هه‌موو خواستی من جێبه‌جێ ده‌كات.}  </VERS>
      <VERS vnumber="23">
          له‌ نه‌وه‌ی ئه‌مه‌وه‌، خودا به‌گوێره‌ی به‌ڵێنه‌كه‌ی عیسای ڕزگاركه‌ری بۆ ئیسرائیل هێنا.</VERS>
      <VERS vnumber="24">پێش هاتنی عیسا، یه‌حیا له‌ئاوهه‌ڵكێشانی تۆبه‌ی بۆ هه‌موو گه‌لی ئیسرائیل جاڕدا.</VERS>
      <VERS vnumber="25">كاتێ یه‌حیا خه‌باته‌كه‌ی ته‌واو ده‌كرد، وتی: "واده‌زانن من كێم؟ ئه‌و نیم. ئه‌وه‌تا ئه‌وه‌ی دوای من دێت، ئه‌وه‌ی من شایانی ئه‌وه‌ نیم سۆله‌كانی پێی بكه‌مه‌وه‌."  </VERS>
      <VERS vnumber="26">
          خه‌ڵكینه‌، برایان، كوڕانی پشتی ئیبراهیم و ئه‌وانه‌ی له‌نێوتان‌دا له‌ خودا ده‌ترسن، په‌یامی ئه‌م ڕزگارییه‌ بۆ ئێمه‌ نێردراوه‌.</VERS>
      <VERS vnumber="27">چونكه‌ ئه‌وانه‌ی له‌ ئۆرشه‌لیم دانیشتوون و سه‌رۆكه‌كانیان عیسایان نه‌ناسی، كاتێ تاوانباریان كرد، وته‌ی پێغه‌مبه‌رانیان هێنایه‌ دی كه‌ هه‌موو شه‌ممه‌یه‌ك ده‌خوێندرێته‌وه‌.</VERS>
      <VERS vnumber="28">جا له‌گه‌ڵ ئه‌وه‌ی هیچ هۆیه‌كیان بۆ مردن نه‌دۆزییه‌وه‌، داوایان له‌ پیلاتۆس كرد بیكوژێت.</VERS>
      <VERS vnumber="29">دوای ئه‌وه‌ی هه‌موو ئه‌و شتانه‌یان ته‌واو كرد كه‌ له‌سه‌ری نووسراوه‌، له‌ دار هێنایانه‌ خواره‌وه‌ و خستیانه‌ گۆڕ.</VERS>
      <VERS vnumber="30">به‌ڵام خودا له‌نێو مردووان هه‌ڵیستانده‌وه‌،</VERS>
      <VERS vnumber="31">ڕۆژانێكی زۆریش بۆ ئه‌وانه‌ ده‌ركه‌وت كه‌ له‌ جه‌لیله‌وه‌ تاكو ئۆرشه‌لیم له‌گه‌ڵی‌دا هاتبوون. ئێستا ئه‌وان شایه‌تی ئه‌ون بۆ گه‌له‌كه‌.  </VERS>
      <VERS vnumber="32">
          ئێمه‌ش موژده‌ی ئه‌و به‌ڵێنه‌تان پێ ده‌ده‌ین كه‌ بۆ باوكانمان هات،</VERS>
      <VERS vnumber="33">ئه‌وه‌ی خودا بۆ ئێمه‌ی وه‌چه‌ی ئه‌وان هێنایه‌ دی، به‌ هه‌ڵستانه‌وه‌ی عیسا، وه‌ك له‌ زه‌بووری دووه‌م‌دا نووسراوه‌:  {تۆ كوڕی منی،من ئه‌مڕۆ بوومه‌ باوكت.} </VERS>
      <VERS vnumber="34">
          سه‌باره‌ت به‌وه‌ی خودا له‌نێو مردووان هه‌ڵیستانده‌وه‌ و ئیتر بۆ بۆگه‌نی ناگه‌ڕێته‌وه‌، ئاوای فه‌رمووه‌:  {ئه‌و به‌ڵێنه‌ پیرۆز و مسۆگه‌ره‌تان ده‌ده‌مێ كه‌ به‌ داودم دابوو.}</VERS>
      <VERS vnumber="35">بۆیه‌ له‌ زه‌بوورێكی دیكه‌ ده‌فه‌رمووێ:  {ڕێ ناده‌یت تاقانه‌ پیرۆزی خۆت بۆگه‌نی ببینێت.} </VERS>
      <VERS vnumber="36">
          چونكه‌ داود دوای ئه‌وه‌ی به‌گوێره‌ی مه‌به‌ستی خودا خزمه‌تی نه‌وه‌ی خۆی كرد، نووست و چووه‌ پاڵ باوكانی، بۆگه‌نیشی بینی.</VERS>
      <VERS vnumber="37">به‌ڵام ئه‌وه‌ی خودا هه‌ڵیستانده‌وه‌ بۆگه‌نی نه‌بینی.  </VERS>
      <VERS vnumber="38">
          بۆیه‌ برایان، با له‌لاتان زانراو بێت، به‌هۆی عیساوه‌ به‌خشینی گوناه‌ به‌ ئێوه‌ ڕاگه‌یه‌نرا و</VERS>
      <VERS vnumber="39">به‌ باوه‌ڕهێنان به‌م بێ‌تاوان ده‌كرێن له‌ هه‌موو ئه‌و شتانه‌ی نه‌تانتوانی به‌ ته‌وراتی موسا لێی بێ‌تاوان بكرێن.</VERS>
      <VERS vnumber="40">جا ئاگاداربن، ئه‌وه‌ی پێغه‌مبه‌ران وتوویانه‌ به‌سه‌رتان‌دا نه‌یه‌ت:</VERS>
      <VERS vnumber="41">{ئه‌ی گاڵته‌جاڕه‌كان سه‌یر بكه‌ن،سه‌رسام بن و بمرن،چونكه‌ له‌ ڕۆژانی ئێوه‌دا كارێك ده‌كه‌م،كارێك كه‌ هه‌رگیز باوه‌ڕ ناكه‌ن ئه‌گه‌ر بۆتان باس بكرێت.}) </VERS>
      <VERS vnumber="42">
          كاتێ له‌ كه‌نیشت ده‌رده‌چوون، داوایان لێ كرا شه‌ممه‌ی داهاتووش ئه‌م قسانه‌یان بۆ بكه‌ن.</VERS>
      <VERS vnumber="43">دوای كۆبوونه‌وه‌كه‌، زۆر له‌ جوله‌كه‌ و خواپه‌رسته‌كان كه‌ ببوونه‌ جوله‌كه‌، به‌دوای پۆڵۆس و به‌رنابا كه‌وتن، ئه‌مانیش قسه‌یان بۆ ده‌كردن و هانیان ده‌دان له‌ نیعمه‌تی خودا بمێنن.  </VERS>
      <VERS vnumber="44">
          له‌ شه‌ممه‌ی داهاتوو نزیكه‌ی هه‌موو دانیشتووانی شاره‌كه‌ كۆبوونه‌وه‌، تاكو گوێ له‌ وشه‌ی خوداوه‌ند بگرن.</VERS>
      <VERS vnumber="45">كاتێ جوله‌كه‌ خه‌ڵكه‌كه‌یان بینی، ئیره‌یی دایگرتن و به‌ربه‌ره‌كانێی قسه‌كانی پۆڵۆسیان ده‌كرد و كفریان ده‌كرد.  </VERS>
      <VERS vnumber="46">
          پۆڵۆس و به‌رناباش ئازایانه‌ دووان و وتیان: (ده‌بووایه‌ یه‌كه‌م جار وشه‌ی خودامان بۆ ئێوه‌ باس بكردبووایه‌. چونكه‌ ئێوه‌ ڕه‌تتان كرده‌وه‌ و بڕیارتان دا كه‌ شایانی ژیانی تاهه‌تایی نین، ئه‌وه‌تا ده‌چینه‌ لای نه‌ته‌وه‌كان!</VERS>
      <VERS vnumber="47">چونكه‌ خوداوه‌ند ئاوای ڕاسپاردین:  {من تۆم كردۆته‌ ڕووناكی بۆ نه‌ته‌وه‌كان،تاكو ڕزگاری به‌وپه‌ڕی زه‌وی بگه‌یه‌نیت.}) </VERS>
      <VERS vnumber="48">
          كاتێ نه‌ته‌وه‌كان گوێیان له‌مه‌ بوو، زۆر دڵشادبوون و شكۆیان دایه‌ وشه‌ی خوداوه‌ند، هه‌موو ئه‌وانه‌ش كه‌ بۆ ژیانی تاهه‌تایی ده‌ستنیشان كرابوون، باوه‌ڕیان‌هێنا.  </VERS>
      <VERS vnumber="49">
          وشه‌ی خوداوه‌ند له‌ هه‌موو ناوچه‌كه‌دا بڵاو بۆوه‌.</VERS>
      <VERS vnumber="50">به‌ڵام جوله‌كه‌كان خانمه‌ ڕێزداره‌ له‌خواترسه‌كان و پیاوماقوڵانی شاریان جۆش‌دا، چه‌وساندنه‌وه‌یان دژ به‌ پۆڵۆس و به‌رنابا به‌رپاكرد و له‌ سنووره‌كانی خۆیان ده‌ریان‌كردن.</VERS>
      <VERS vnumber="51">ئه‌وانیش تۆزی پێیان دژ به‌وان ته‌كاند و بۆ شاری ئیكۆنیا هاتن.</VERS>
      <VERS vnumber="52">قوتابییه‌كانیش پڕده‌بوون له‌ خۆشی و له‌ ڕۆحی پیرۆز.  </VERS>
    </CHAPTER>
    <CHAPTER cnumber="14">
      <VERS vnumber="1">
          ئه‌وه‌بوو له‌ ئیكۆنیا پێكه‌وه‌ چوونه‌ ناو كه‌نیشتی جوله‌كه‌كان و ئاوا قسه‌یان كرد تاكو ژماره‌یه‌كی زۆر له‌ جوله‌كه‌ و یۆنانییه‌كان باوه‌ڕیان‌هێنا.</VERS>
      <VERS vnumber="2">به‌ڵام ئه‌و جوله‌كانه‌ی باوه‌ڕیان نه‌هێنا، نه‌ته‌وه‌كانیان جۆش‌دا و دژ به‌ برایان مێشكیان پڕ كردن.</VERS>
      <VERS vnumber="3">بۆیه‌ پۆڵۆس و به‌رنابا ماوه‌یه‌كی دوورودرێژ له‌وێ مانه‌وه‌ و ئازایانه‌ سه‌باره‌ت به‌ خوداوه‌ند ده‌دووان، ئه‌ویش شایه‌تی بۆ وشه‌ی نیعمه‌تی خۆی ده‌دا و ڕێی دابوو نیشانه‌ و په‌رجو له‌سه‌ر ده‌ستیان بكرێت.</VERS>
      <VERS vnumber="4">ئیتر دانیشتووانی ئیكۆنیا بوونه‌ دوو به‌ش، هه‌ندێكیان له‌گه‌ڵ جوله‌كه‌ بوون و هه‌ندێكیان له‌گه‌ڵ نێردراوان.</VERS>
      <VERS vnumber="5">ئه‌وه‌بوو كه‌ نه‌ته‌وه‌كان و جوله‌كه‌ و سه‌رۆكه‌كانیان به‌ته‌مابوون سووكایه‌تی به‌ نێردراوان بكه‌ن و به‌ردبارانیان بكه‌ن،</VERS>
      <VERS vnumber="6">نێردراوان زانییان و بۆ شاری لیستره‌ و ده‌ربه‌ی لیكاونیا و بۆ ناوچه‌كانی ده‌وروپشتیان هه‌ڵاتن و</VERS>
      <VERS vnumber="7">له‌وێش موژده‌یان ده‌دا.  </VERS>
      <VERS vnumber="8">
          له‌ لیستره‌ كابرایه‌ك دانیشتبوو، هێز له‌ پێیه‌كانی نه‌بوو، به‌ زگماك ئیفلیج بوو، هه‌رگیز به‌ پێی خۆی نه‌ڕۆیشتبوو.</VERS>
      <VERS vnumber="9">گوێی له‌ پۆڵۆس بوو كه‌ قسه‌ی ده‌كرد، پۆڵۆسیش چاوی تێبڕی، كاتێك بینی باوه‌ڕی هه‌یه‌ چاكبێته‌وه‌،</VERS>
      <VERS vnumber="10">به‌ ده‌نگێكی به‌رز وتی: (هه‌سته‌ به‌ پێوه‌ ڕاوه‌سته‌!) كابرا یه‌كسه‌ر هه‌ڵبه‌زییه‌وه‌ و ده‌ستی به‌ ڕۆیشتن كرد.  </VERS>
      <VERS vnumber="11">
          كاتێ خه‌ڵكه‌كه‌ بینییان پۆڵۆس چی كرد، به‌ زمانی لیكاونیا هاواریان كرد: (خودایه‌كان شێوه‌ی مرۆڤیان وه‌رگرتووه‌ و هاتوونه‌ته‌ خواره‌وه‌ بۆ ناومان!)</VERS>
      <VERS vnumber="12">جا به‌رنابایان ناونا زییۆس، پۆڵۆسیش هه‌رمه‌س، چونكه‌ قسه‌كه‌ری سه‌ره‌كی بوو.</VERS>
      <VERS vnumber="13">ئینجا كاهینی زییۆس، كه‌ په‌رستگاكه‌ی له‌ ده‌ره‌وه‌ی شار بوو، له‌گه‌ڵ خه‌ڵكه‌كه‌ گا و تاجه‌گوڵینه‌ی هێنابوو و ده‌یویست قوربانی پێشكه‌ش بكات.  </VERS>
      <VERS vnumber="14">
          به‌ڵام كاتێ نێردراوه‌كان، پۆڵۆس و به‌رنابا، ئه‌مه‌یان بیست، جله‌كانیان دڕاند، خێرا چوونه‌ لای خه‌ڵكه‌كه‌، هاواریان كرد:</VERS>
      <VERS vnumber="15">(خه‌ڵكینه‌، بۆچی ئه‌مه‌ ده‌كه‌ن؟ ئێمه‌ش مرۆڤین، له‌ هه‌مان سروشتی ئێوه‌، موژده‌تان ده‌ده‌ینێ واز له‌م شته‌ پووچانه‌ بهێنن و بۆ لای خودای زیندوو بگه‌ڕێنه‌وه‌، دروستكه‌ری ئاسمان و زه‌وی و ده‌ریا و هه‌موو ئه‌و شتانه‌ی تیایه‌تی.</VERS>
      <VERS vnumber="16">ئه‌وه‌ی له‌ نه‌وه‌كانی ڕابردوودا، هێشتی هه‌موو نه‌ته‌وه‌كان به‌ ڕێگای خۆیان بڕۆن.</VERS>
      <VERS vnumber="17">له‌گه‌ڵ ئه‌وه‌ی خۆی به‌ بێ شایه‌تی نه‌هێشته‌وه‌، چاكه‌ ده‌كات، له‌ ئاسمانه‌وه‌ باران و وه‌رزی به‌روبوومتان ده‌داتێ و دڵتان له‌ خواردن و له‌ خۆشی تێر ده‌كات.)</VERS>
      <VERS vnumber="18">به‌ وتنی ئه‌م قسانه‌ و هه‌وڵدانێكی زۆر توانییان وا له‌ خه‌ڵكه‌كه‌ بكه‌ن كه‌ قوربانییان بۆ نه‌كه‌ن.  </VERS>
      <VERS vnumber="19">
          هه‌ندێك جوله‌كه‌ له‌ ئه‌نتاكیا و ئیكۆنیاوه‌ هاتن، قه‌ناعه‌تیان به‌ خه‌ڵكه‌كه‌ هێنا، ئه‌وانیش پۆڵۆسیان به‌ردباران كرد و ڕایانكێشایه‌ ده‌ره‌وه‌ی شار، وایانزانی مردووه‌.</VERS>
      <VERS vnumber="20">به‌ڵام كاتێ قوتابییه‌كان ده‌وریان دا، هه‌ڵستا و گه‌ڕایه‌وه‌ ناو شار. بۆ ڕۆژی دواتر له‌گه‌ڵ به‌رنابا بۆ ده‌ربه‌ ڕۆیشت.  </VERS>
      <VERS vnumber="21">
          موژده‌یان به‌و شاره‌ دا و ژماره‌یه‌كی زۆریان كرده‌ قوتابی. ئینجا گه‌ڕانه‌وه‌ لیستره‌ و ئیكۆنیا و ئه‌نتاكیا،</VERS>
      <VERS vnumber="22">وره‌ی قوتابییه‌كانیان به‌رز ده‌كرده‌وه‌ هانیان ده‌دان له‌ باوه‌ڕ بچه‌سپێن: (پێویسته‌ به‌ ته‌نگانه‌ی زۆردا بچینه‌ ناو شانشینی خودا.)</VERS>
      <VERS vnumber="23">له‌ هه‌ر كڵێسایه‌ك پیرانیان بۆ هه‌ڵبژاردن، ئینجا به‌ ڕۆژوگرتنه‌وه‌ نوێژیان كرد و خه‌ڵكه‌كه‌یان دایه‌ ده‌ست خوداوه‌ند كه‌ باوه‌ڕیان پێی هێناوه‌.</VERS>
      <VERS vnumber="24">ئینجا به‌ پیسیدیادا تێپه‌ڕین و گه‌یشتنه‌ په‌مفیلیا.</VERS>
      <VERS vnumber="25">له‌ په‌رگه‌ وشه‌كه‌یان ڕاگه‌یاند و بۆ ئه‌تالیا دابه‌زین.  </VERS>
      <VERS vnumber="26">
          له‌وێشه‌وه‌ به‌ ڕێگای ده‌ریا بۆ ئه‌نتاكیا گه‌ڕانه‌وه‌، ئه‌و شوێنه‌ی لێوه‌ی درانه‌ ده‌ست نیعمه‌تی خودا بۆ ئه‌و كاره‌ی جێبه‌جێیان كرد.</VERS>
      <VERS vnumber="27">كاتێ گه‌یشتن و كڵێسایان كۆكرده‌وه‌، باسی هه‌موو ئه‌و شتانه‌یان كرد كه‌ خودا له‌گه‌ڵیان كردبووی، هه‌روه‌ها كه‌ ده‌رگای باوه‌ڕی بۆ نه‌ته‌وانیش كردۆته‌وه‌.</VERS>
      <VERS vnumber="28">جا له‌وێ ماوه‌یه‌كی زۆر له‌گه‌ڵ قوتابییه‌كان مانه‌وه‌.  </VERS>
    </CHAPTER>
    <CHAPTER cnumber="15">
      <VERS vnumber="1">
          هه‌ندێ كه‌س له‌ یه‌هودیاوه‌ بۆ ئه‌نتاكیا هاتن و برایانیان فێرده‌كرد: (ئه‌گه‌ر به‌گوێره‌ی ته‌وراتی موسا خه‌ته‌نه‌ نه‌كرێن، ناتوانن ڕزگاربن.)</VERS>
      <VERS vnumber="2">كاتێ ده‌مه‌قاڵه‌ و مشتومڕێكی زۆر له‌لایه‌ن پۆڵۆس و به‌رنابا له‌گه‌ڵ ئه‌وان ڕووی‌دا، پۆڵۆس و به‌رنابا له‌گه‌ڵ چه‌ند كه‌سێكی دیكه‌ دیاری كران، تاكو سه‌باره‌ت به‌م بابه‌ته‌ بۆ لای نێردراوان و پیران به‌ره‌و ئۆرشه‌لیم سه‌ربكه‌ون.</VERS>
      <VERS vnumber="3">پاش ئه‌وه‌ی كڵێسا ماڵئاواییان لێ‌كردن، به‌ ناو فینیكیا و سامیره‌دا تێپه‌ڕین، باسیان ده‌كرد كه‌ نه‌ته‌وه‌كانیش گه‌ڕاونه‌ته‌وه‌، جا خۆشییه‌كی زۆریان له‌نێو هه‌موو برایان‌دا بڵاو ده‌كرده‌وه‌.</VERS>
      <VERS vnumber="4">كاتێ گه‌یشتنه‌ ئۆرشه‌لیم، كڵێسا و نێردراوان و پیران پێشوازییان لێ‌كردن، ئه‌وانیش هه‌واڵی هه‌موو ئه‌و شتانه‌یان پێ‌دان كه‌ خودا به‌هۆیانه‌وه‌ كردبووی.  </VERS>
      <VERS vnumber="5">
          به‌ڵام هه‌ندێك له‌وانه‌ی سه‌ر به‌ ڕێبازی فه‌ریسییه‌كان بوون و باوه‌ڕیان‌هێنابوو، هه‌ڵستان و وتیان: (ده‌بێت ئه‌وانه‌ خه‌ته‌نه‌ بكرێن و فه‌رمانیان پێ بكرێت كه‌ كار به‌ ته‌وراتی موسا بكه‌ن.)  </VERS>
      <VERS vnumber="6">
          جا نێردراوان و پیران بۆ لێكۆڵینه‌وه‌ی ئه‌م بابه‌ته‌ كۆبوونه‌وه‌.</VERS>
      <VERS vnumber="7">پاش مشتومڕێكی زۆر، په‌ترۆس هه‌ڵستا و پێی‌ووتن: (ئه‌ی برایان، ئێوه‌ ده‌زانن پێش ماوه‌یه‌ك، خودا له‌نێو ئێوه‌دا هه‌ڵیبژارد كه‌ له‌ ده‌می منه‌وه‌ نه‌ته‌وه‌كان په‌یامی ئینجیل ببیستن و باوه‌ڕ بهێنن.</VERS>
      <VERS vnumber="8">خودای دڵناس، شایه‌تی بۆیان دا به‌ به‌خشینی ڕۆحی پیرۆز به‌وانیش هه‌روه‌ك به‌ ئێمه‌.</VERS>
      <VERS vnumber="9">به‌ هیچ شتێك جیاوازی له‌نێوان ئێمه‌ و ئه‌وان‌دا نه‌كردووه‌، به‌ باوه‌ڕ دڵی ئه‌وانیشی پاك كردۆته‌وه‌.</VERS>
      <VERS vnumber="10">ئیتر بۆچی ئێوه‌ خودا تاقی ده‌كه‌نه‌وه‌ كه‌ نیرێك ده‌خه‌نه‌ سه‌ر شانی قوتابییه‌كان، ئه‌وه‌ی نه‌ باوكانمان و نه‌ خۆمان توانیمان هه‌ڵیبگرین؟</VERS>
      <VERS vnumber="11">به‌ڵام باوه‌ڕمان هه‌یه‌ كه‌ به‌ نیعمه‌تی عیسای خوداوه‌ند ڕزگار ده‌بین، هه‌روه‌ك ئه‌وان.)  </VERS>
      <VERS vnumber="12">
          ئیتر هه‌موو كۆمه‌ڵه‌كه‌ بێ‌ده‌نگ بوون و گوێیان له‌ به‌رنابا و پۆڵۆس گرت، باسی ئه‌و نیشانه‌ و په‌رجوانه‌یان ده‌كرد كه‌ خودا له‌سه‌ر ده‌ستی ئه‌وان له‌ناو نه‌ته‌وه‌كان ئه‌نجامی داوه‌.</VERS>
      <VERS vnumber="13">دوای ئه‌وه‌ی ته‌واوبوون، یاقوب وتی: (ئه‌ی برایان گوێم لێ بگرن:</VERS>
      <VERS vnumber="14">شیمۆن ڕوونی كرده‌وه‌ چۆن خودا یه‌كه‌م جاره‌ بایه‌خی خۆی به‌ نه‌ته‌وه‌كان نیشان‌داوه‌ تا له‌ناو ئه‌وان‌دا گه‌لێك بۆ ناوی خۆی ببات.</VERS>
      <VERS vnumber="15">وته‌ی پێغه‌مبه‌رانیش له‌گه‌ڵ ئه‌مه‌ ڕێك ده‌كه‌وێت، هه‌روه‌ك نووسراوه‌:</VERS>
      <VERS vnumber="16">{دوای ئه‌مه‌ ده‌گه‌ڕێمه‌وه‌چادره‌ ڕووخاوه‌كه‌ی داود بنیاد ده‌نێمه‌وه‌،ڕووخاوییه‌كانی بنیاد ده‌نێمه‌وه‌ وسه‌رله‌نوێ هه‌ڵده‌ده‌مه‌وه‌،</VERS>
      <VERS vnumber="17">تاكو ئه‌و خه‌ڵكانه‌ی كه‌ ماونه‌ته‌وه‌ داوای خوداوه‌ند بكه‌ن،هه‌موو ئه‌و نه‌ته‌وانه‌ی ناوی منیان هه‌ڵگرتووه‌.خوداوه‌ند ئاوا ده‌فه‌رمووێ، ئه‌وه‌ی دروستكه‌ری ئه‌م شتانه‌یه‌</VERS>
      <VERS vnumber="18">كه‌وا هه‌ر له‌ سه‌ره‌تاوه‌ش زانراون.} </VERS>
      <VERS vnumber="19">
          له‌به‌ر ئه‌وه‌ وای به‌ باش ده‌زانم قورسایی نه‌خه‌ینه‌ سه‌ر شانی ئه‌وانه‌ی له‌ نه‌ته‌وه‌كانن كه‌ بۆ لای خودا گه‌ڕاونه‌ته‌وه‌،</VERS>
      <VERS vnumber="20">به‌ڵكو بۆیان بنووسین، خۆیان بگرن له‌ گڵاوی بته‌كان و له‌ داوێنپیسی و له‌ گۆشتی ئاژه‌ڵی خنكێندراو و خوێن.</VERS>
      <VERS vnumber="21">چونكه‌ هه‌ر له‌ كۆنه‌وه‌ موسا له‌ هه‌موو شارێك ڕاگه‌یه‌نرابوو و هه‌موو شه‌ممه‌یه‌ك له‌ كه‌نیشته‌كان ده‌خوێندرایه‌وه‌.)  </VERS>
      <VERS vnumber="22">
          ئینجا نێردراوان و پیران و هه‌موو كڵێسا به‌باشیان‌زانی دوو پیاو له‌ناو خۆیان هه‌ڵبژێرن و له‌گه‌ڵ پۆڵۆس و به‌رنابا بۆ ئه‌نتاكیا بیاننێرن، یه‌هوزا كه‌ نازناوی به‌رساباس له‌گه‌ڵ سیلا، دوو پیاوی پێشكه‌وتوو له‌نێو برایان.</VERS>
      <VERS vnumber="23">به‌ ده‌ستی خۆیان ئاوایان نووسی: </VERS>
      <VERS vnumber="24">
          بیستمان هه‌ندێ كه‌س له‌لای ئێمه‌وه‌ ده‌رچوون و بێ ئه‌وه‌ی ئێمه‌ ڕایان‌بسپێرین، به‌ قسه‌كانیان بێزار و دڵگرانیان كردوون.</VERS>
      <VERS vnumber="25">بۆیه‌ به‌ باشمان زانی به‌ یه‌ك بیروڕاوه‌ چه‌ند پیاوێك هه‌ڵبژێرین و له‌گه‌ڵ برایانی خۆشه‌ویستمان به‌رنابا و پۆڵۆس بۆ لاتان بنێرین -</VERS>
      <VERS vnumber="26">پیاوانێك گیان له‌سه‌ر ده‌ستن له‌ پێناوی ناوی خوداوه‌ندمان، عیسای مه‌سیح.</VERS>
      <VERS vnumber="27">جا یه‌هوزا و سیلامان بۆ ناردن تاكو هه‌مان شتتان به‌ ده‌م پێ ڕابگه‌یه‌نن.</VERS>
      <VERS vnumber="28">چونكه‌ ڕۆحی پیرۆز و ئێمه‌ش وامان به‌ باش زانی هیچ قورساییه‌ك نه‌خه‌ینه‌ سه‌ر شانتان، جگه‌ له‌مانه‌ كه‌ پێویستن:</VERS>
      <VERS vnumber="29">خۆتان بگرن له‌و قوربانییانه‌ی بۆ بت پێشكه‌ش كراون، هه‌روه‌ها له‌ خواردنی ئاژه‌ڵی خنكێندراو و خوێن و له‌ داوێنپیسی. ئه‌گه‌ر خۆتان له‌مانه‌ پاراست، شتی چاك ده‌كه‌ن. </VERS>
      <VERS vnumber="30">
          ئه‌مانیش كه‌ به‌ڕێكران، بۆ ئه‌نتاكیا هاتن، هه‌موو كۆمه‌ڵه‌كه‌یان كۆكرده‌وه‌ و نامه‌كه‌یان پێشكه‌ش كرد.</VERS>
      <VERS vnumber="31">كاتێ خوێندیانه‌وه‌ به‌و هاندانه‌ی تیای‌دا بوو زۆر دڵشاد بوون.</VERS>
      <VERS vnumber="32">یه‌هودا و سیلاش كه‌ خۆیان پێغه‌مبه‌ر بوون، به‌ زۆر وشه‌ هانی برایانیان دا و وره‌یان به‌رزكردنه‌وه‌.</VERS>
      <VERS vnumber="33">پاش ئه‌وه‌ی ماوه‌یه‌كیان به‌سه‌ربرد، له‌لایه‌ن برایانه‌وه‌ به‌ ئاشتییه‌وه‌ ڕه‌وانه‌ كرانه‌وه‌ بۆ لای ئه‌وانه‌ی ناردبوویانن، [</VERS>
      <VERS vnumber="34">به‌ڵام سیلا به‌لایه‌وه‌ باشتر بوو له‌وێ بمێنێته‌وه‌.]</VERS>
      <VERS vnumber="35">پۆڵۆس و به‌رناباش هه‌ر له‌ ئه‌نتاكیا مانه‌وه‌، خه‌ڵكێكی زۆریان فێری وشه‌ی خوداوه‌ند ده‌كرد و موژده‌یان پێ ده‌دان.  </VERS>
      <VERS vnumber="36">
          پاش چه‌ند ڕۆژێك پۆڵۆس به‌ به‌رنابای وت: (با بگه‌ڕێینه‌وه‌ سه‌ر له‌ برایان بده‌ین، له‌ هه‌موو شارێك كه‌ وشه‌ی خوداوه‌ندمان تیای‌دا ڕاگه‌یاندووه‌ و هه‌واڵیان بزانین.)</VERS>
      <VERS vnumber="37">به‌رناباش پێشنیاری كرد یۆحه‌نا كه‌ نازناوی مه‌رقۆسه‌ له‌گه‌ڵ خۆیان بیبه‌ن.</VERS>
      <VERS vnumber="38">به‌ڵام پۆڵۆس پێی باش بوو ئه‌وه‌ی له‌ په‌مفیلیا لێیان جیابۆوه‌ و له‌گه‌ڵیان بۆ كاره‌كه‌ نه‌ڕۆیشت، ئه‌و له‌گه‌ڵ خۆیان نه‌به‌ن.</VERS>
      <VERS vnumber="39">له‌به‌ر ئه‌وه‌ ده‌مه‌قاڵه‌ كه‌وته‌ نێوانیان، تاكو وای لێ‌هات له‌ یه‌كتری جیا بوونه‌وه‌. ئه‌وسا به‌رنابا مه‌رقۆسی له‌گه‌ڵ خۆی برد و به‌ ده‌ریادا بۆ قوبرس چوو.</VERS>
      <VERS vnumber="40">به‌ڵام پۆڵۆس سیلای هه‌ڵبژارد و ده‌رچوو، له‌لایه‌ن برایانه‌وه‌ به‌ نیعمه‌تی خوداوه‌ندی سپارد.</VERS>
      <VERS vnumber="41">ئینجا چوونه‌ ناوچه‌كانی سوریا و كیلیكیا و كڵێساكانیان به‌هێز ده‌كرد.  </VERS>
    </CHAPTER>
    <CHAPTER cnumber="16">
      <VERS vnumber="1">
          پۆڵۆس گه‌یشته‌ شاری ده‌ربه‌ و پاشان لیستره‌، له‌وێ قوتابییه‌ك به‌ ناوی تیمۆساوس هه‌بوو، دایكی جوله‌كه‌یه‌كی باوه‌ڕدار بوو، به‌ڵام باوكی یۆنانی بوو.</VERS>
      <VERS vnumber="2">برایان له‌ لیستره‌ و ئیكۆنیا به‌ باشه‌ باسیان ده‌كرد.</VERS>
      <VERS vnumber="3">پۆڵۆس حه‌زی ده‌كرد تیمۆساوس له‌گه‌ڵی ده‌ربچێت، جا بردی و خه‌ته‌نه‌ی كرد، له‌به‌ر ئه‌و جوله‌كانه‌ی له‌و ناوچانه‌ بوون، چونكه‌ هه‌موو ده‌یانزانی باوكی یۆنانییه‌.</VERS>
      <VERS vnumber="4">ئیتر به‌ شاره‌كان‌دا تێده‌په‌ڕین و ئه‌و فه‌رمانانه‌ی له‌لایه‌ن نێردراوان و پیرانه‌وه‌ له‌ ئۆرشه‌لیم بڕیاریان له‌سه‌ر درابوو، پێیان ڕاده‌گه‌یاندن تاكو په‌یڕه‌وی بكه‌ن.</VERS>
      <VERS vnumber="5">جا كڵێساكان له‌ باوه‌ڕدا به‌هێز ده‌بوون و ڕۆژ له‌دوای ڕۆژ ژماره‌یان زیادی ده‌كرد.  </VERS>
      <VERS vnumber="6">
          ئینجا به‌ ناوچه‌كانی فریجیا و گه‌لاتیا تێپه‌ڕین، له‌به‌ر ئه‌وه‌ی ڕۆحی پیرۆز ڕێی نه‌دان له‌ ناوچه‌ی ئاسیا وشه‌كه‌ ڕابگه‌یه‌نن.</VERS>
      <VERS vnumber="7">كاتێ گه‌یشتنه‌ نزیك ناوچه‌ی میسیا هه‌وڵیان دا به‌ره‌و ناوچه‌ی بیسینیا بڕۆن، به‌ڵام ڕۆحی عیسا ڕێگای نه‌دان.</VERS>
      <VERS vnumber="8">ئه‌وسا به‌ میسیادا تێپه‌ڕین و هاتنه‌ ترواس.</VERS>
      <VERS vnumber="9">له‌ شه‌ودا پۆڵۆس بینینێكی بینی، پیاوێكی مه‌كدۆنی ڕاوه‌ستابوو، لێی ده‌پاڕایه‌وه‌: (بپه‌ڕه‌وه‌ بۆ مه‌كدۆنیا و یارمه‌تیمان بده‌.)</VERS>
      <VERS vnumber="10">كاتێ بینینه‌كه‌ی بینی، یه‌كسه‌ر هه‌وڵمان‌دا بۆ مه‌كدۆنیا بڕۆین، دڵنیا بووین كه‌ خودا بانگی كردووین تاكو موژده‌یان بده‌ینێ.  </VERS>
      <VERS vnumber="11">
          جا به‌ ده‌ریادا له‌ ترواسه‌وه‌ ڕێك بۆ سامۆسراكی ڕۆیشتین و بۆ ڕۆژی دوایی بۆ نیاپۆلیس.</VERS>
      <VERS vnumber="12">له‌وێشه‌وه‌ بۆ فیلیپی كه‌ یه‌كه‌م شاری ناوچه‌ی مه‌كدۆنیایه‌ و جێنشینی ڕۆمانییه‌كانه‌، له‌وێ چه‌ند ڕۆژێك ماینه‌وه‌.  </VERS>
      <VERS vnumber="13">
          له‌ شه‌ممه‌دا چووینه‌ ده‌ره‌وه‌ی شار بۆ سه‌ر ڕووبار، له‌و بڕوایه‌دا بووین له‌وێ نوێژ بكرێت. ئینجا دانیشتین و له‌گه‌ڵ ئه‌و ژنانه‌ی كۆببوونه‌وه‌ قسه‌مان كرد.</VERS>
      <VERS vnumber="14">له‌ شاری سیاتیرا ژنێكی خواپه‌رست به‌ ناوی لیدیا گوێی ده‌گرت، بازرگانی كوتاڵی گرانبه‌ها بوو. خوداوه‌ند دڵی كرده‌وه‌ تاكو سه‌رنج بداته‌ قسه‌كانی پۆڵۆس.</VERS>
      <VERS vnumber="15">كاتێ خۆی و خاوخێزانی له‌ئاوهه‌ڵكێشران، پاڕایه‌وه‌: (ئه‌گه‌ر بڕیارتان داوه‌ من باوه‌ڕدارم به‌ خوداوه‌ند، وه‌رنه‌ ماڵه‌كه‌م و بمێننه‌وه‌.) ئیتر ناچاری كردین.  </VERS>
      <VERS vnumber="16">
          ئه‌وه‌بوو بۆ شوێنی نوێژكردن ده‌چووین، تووشی كاره‌كه‌رێك بووین ڕۆحی فاڵچیێتی تێدابوو، به‌ فاڵچیێتییه‌كه‌ی قازانجێكی زۆری بۆ خاوه‌نه‌كانی به‌ده‌ست‌ده‌هێنا.</VERS>
      <VERS vnumber="17">به‌دوای پۆڵۆس و ئێمه‌ كه‌وت و هاواری ده‌كرد: (ئه‌م مرۆڤانه‌ به‌نده‌ی خودای هه‌ره‌به‌رزن، ڕێگای ڕزگاریتان بۆ ڕاده‌گه‌یه‌نن.)</VERS>
      <VERS vnumber="18">چه‌ندین ڕۆژ ئه‌مه‌ی ده‌كرد، تاكو پۆڵۆس بێزار بوو، ئاوڕی دایه‌وه‌ و به‌ ڕۆحه‌كه‌ی وت: (به‌ ناوی عیسای مه‌سیح فه‌رمانت پێ ده‌كه‌م، لێی وه‌ره‌ ده‌ره‌وه‌!) هه‌ر له‌و كاته‌دا هاته‌ ده‌ره‌وه‌.  </VERS>
      <VERS vnumber="19">
          كاتێ خاوه‌نه‌كانی بینییان سه‌رچاوه‌ی داهاتیان بڕا، پۆڵۆس و سیلایان گرت، ڕایانكێشانه‌ بازاڕ بۆ به‌رده‌م ده‌سه‌ڵاتداران.</VERS>
      <VERS vnumber="20">بردییاننه‌ پێش دادوه‌ران و وتیان: (ئه‌م پیاوانه‌ شاره‌كه‌مان ده‌شێوێنن، جوله‌كه‌ن و</VERS>
      <VERS vnumber="21">نه‌ریتێك بڵاو ده‌كه‌نه‌وه‌ كه‌ ئێمه‌ی ڕۆمانی نابێ وه‌ری بگرین یان كاری پێ بكه‌ین.)  </VERS>
      <VERS vnumber="22">
          ئیتر خه‌ڵكه‌كه‌ پێكڕا لێیان هه‌ڵستان و فه‌رمانڕه‌واكان جله‌كانیان دڕاند و فه‌رمانیان دا داركاری بكرێن.</VERS>
      <VERS vnumber="23">جا زۆر داركارییان كردن و خستیاننه‌ به‌ندیخانه‌وه‌، فه‌رمانیان به‌ چاودێری به‌ندیخانه‌كه‌ دا به‌ توندی پاسه‌وانیان بكات.</VERS>
      <VERS vnumber="24">ئه‌ویش كه‌ ئه‌م فه‌رمانه‌ی وه‌رگرت، فڕێی‌دانه‌ ناو قووڵایی به‌ندیخانه‌كه‌ و پێیانی خسته‌ ناو كۆته‌وه‌.  </VERS>
      <VERS vnumber="25">
          له‌ نیوه‌ی شه‌ودا پۆڵۆس و سیلا نوێژیان ده‌كرد و گۆرانی ڕۆحییان بۆ خودا ده‌ووت، به‌ندكراوانیش گوێیان لێ‌بوو.</VERS>
      <VERS vnumber="26">له‌ناكاو بوومه‌له‌رزه‌یه‌كی توند ڕووی‌دا، گۆشه‌كانی به‌ندیخانه‌كه‌ی هه‌ژاند، یه‌كسه‌ر هه‌موو ده‌رگاكان كرانه‌وه‌ و كۆتی هه‌مووان‌بۆوه‌.</VERS>
      <VERS vnumber="27">كه‌ چاودێره‌كه‌ به‌ ئاگا هات و بینی ده‌رگاكانی به‌ندیخانه‌ كراونه‌ته‌وه‌، شمشێری هه‌ڵكێشا به‌ته‌مابوو خۆی بكوژێت، وایزانی به‌ندكراوان ڕایانكردووه‌.</VERS>
      <VERS vnumber="28">به‌ڵام پۆڵۆس هاواری كرد: (هیچ له‌ خۆت مه‌كه‌، هه‌موومان لێره‌ین!)  </VERS>
      <VERS vnumber="29">
          ئه‌ویش داوای ڕووناكی كرد، چووه‌ ژووره‌وه‌ و ده‌له‌رزی، له‌به‌رده‌م پۆڵۆس و سیلا چۆكی دادا.</VERS>
      <VERS vnumber="30">ئه‌وسا بردنییه‌ ده‌ره‌وه‌ و وتی: (گه‌وره‌كانم، پێویسته‌ چی بكه‌م تاكو ڕزگارم بێت؟)  </VERS>
      <VERS vnumber="31">
          وتیان: (باوه‌ڕ به‌ عیسای خوداوه‌ند بهێنه‌، خۆت و ماڵه‌كه‌ت ڕزگارتان ده‌بێت.)</VERS>
      <VERS vnumber="32">جا به‌ وشه‌ی خوداوه‌ند بۆ خۆی و هه‌موو ئه‌وانه‌ی له‌ ماڵه‌كه‌ی‌دا بوون دووان.</VERS>
      <VERS vnumber="33">ئیتر له‌و كاته‌ی شه‌و بردنی و برینه‌كانی تیماركردن، یه‌كسه‌ر خۆی و هه‌موو خێزانه‌كه‌ی له‌ئاوهه‌ڵكێشران.</VERS>
      <VERS vnumber="34">ئینجا بردنییه‌ ماڵ و خواردنی بۆ دانان، خۆی و هه‌موو خێزانه‌كه‌ی زۆر دڵشادبوون، كه‌ باوه‌ڕیان به‌ خودا هێنابوو.  </VERS>
      <VERS vnumber="35">
          كه‌ ڕۆژ‌بۆوه‌ فه‌رمانڕه‌واكان پۆلیسیان نارد و وتیان: (پیاوه‌كان به‌ڕه‌ڵا بكه‌.)</VERS>
      <VERS vnumber="36">چاودێری به‌ندیخانه‌ ئه‌م هه‌واڵه‌ی دایه‌ پۆڵۆس: (فه‌رمانڕه‌وایان ناردوویانه‌ كه‌ به‌ڕه‌ڵا بكرێن، بۆیه‌ ئێستا وه‌رنه‌ ده‌ره‌وه‌ و به‌خێر بچن.)  </VERS>
      <VERS vnumber="37">
          به‌ڵام پۆڵۆس پێی‌ووتن: (بێ حوكمدان به‌ ئاشكرا داركارییان كردین و فڕێیان‌داینه‌ به‌ندیخانه‌، ئێمه‌ش هاوڵاتی ڕۆمانین، ئایا ئێستا به‌ نهێنی ده‌رمان ده‌كه‌ن؟ نه‌خێر! به‌ڵكو با خۆیان بێن ده‌رمان بهێنن.)  </VERS>
      <VERS vnumber="38">
          پۆلیسه‌كان ئه‌م قسانه‌یان به‌ فه‌رمانڕه‌وایان ڕاگه‌یاند، ئه‌وانیش كاتێ زانییان پۆڵۆس و سیلا هاوڵاتی ڕۆمانین ترسان.</VERS>
      <VERS vnumber="39">ئیتر هاتن و لێیان پاڕانه‌وه‌، بردییاننه‌ ده‌ره‌وه‌ و داوایان لێ‌كردن شاره‌كه‌ به‌جێ‌بهێڵن.  </VERS>
      <VERS vnumber="40">
          جا له‌ به‌ندیخانه‌ ده‌رچوون و چوونه‌ لای ماڵی لیدیا، له‌وێ خوشك و برایانیان بینی و هانیان دان و ده‌رچوون.  </VERS>
    </CHAPTER>
    <CHAPTER cnumber="17">
      <VERS vnumber="1">
          ئینجا به‌ ئه‌مفیپۆلیس و ئه‌پۆلۆنیادا تێپه‌ڕین و گه‌یشتنه‌ سالۆنیكی كه‌ كه‌نیشتی جوله‌كه‌ی لێ‌بوو.</VERS>
      <VERS vnumber="2">پۆڵۆس وه‌ك كردبوویه‌ پیشه‌ چووه‌ لایان، سێ ڕۆژی شه‌ممه‌ له‌سه‌ر یه‌ك به‌ نووسراوه‌كان گفتوگۆی له‌گه‌ڵ ده‌كردن،</VERS>
      <VERS vnumber="3">ڕوونی ده‌كرده‌وه‌ و ده‌ریده‌خست كه‌ ده‌بووایه‌ مه‌سیح ئازار بچێژێت و له‌نێو مردووان هه‌ڵستێته‌وه‌. پێی‌ووتن: (ئه‌م عیسایه‌ی من پێتانی ڕاده‌گه‌یه‌نم، مه‌سیحه‌كه‌یه‌.)</VERS>
      <VERS vnumber="4">هه‌ندێكیان قه‌ناعه‌تیان هات و چوونه‌ پاڵ پۆڵۆس و سیلا، هه‌روه‌ها زۆر له‌ یۆنانی خواپه‌رست و له‌ ژنه‌ خانه‌دانه‌كانیش كه‌ ژماره‌یان كه‌م نه‌بوو.  </VERS>
      <VERS vnumber="5">
          جوله‌كه‌ش ئیره‌ییان پێ هات، هه‌ندێك پیاوخراپی بازاڕیان هێنا، خه‌ڵكیان كۆكرده‌وه‌ و ئاژاوه‌یان له‌ شار نایه‌وه‌. چوونه‌ سه‌ر ماڵی یاسون و داوایان كرد پۆڵۆس و سیلا بهێنرێنه‌ لای خه‌ڵك.</VERS>
      <VERS vnumber="6">كاتێ نه‌یاندۆزینه‌وه‌، یاسون و هه‌ندێك برایانیان بۆ لای فه‌رمانڕه‌وایانی شار ڕاكێشا، هاواریان ده‌كرد: (ئه‌مانه‌ كه‌ جیهانیان هه‌ڵگێڕاوه‌ته‌وه‌، بۆ ئێره‌ش هاتوون،</VERS>
      <VERS vnumber="7">یاسون میوانداری كردوون. هه‌موویان دژی فه‌رمانه‌كانی قه‌یسه‌ر كار ده‌كه‌ن، ده‌ڵێن پاشایه‌كی دیكه‌ هه‌یه‌، ناوی عیسایه‌.)</VERS>
      <VERS vnumber="8">به‌م قسانه‌ خه‌ڵكه‌كه‌ و فه‌رمانڕه‌وایانی شاریان وروژاند.</VERS>
      <VERS vnumber="9">ئه‌وانیش ده‌سته‌به‌رنامه‌یان بۆ یاسون و ئه‌وانه‌ی دیكه‌ كرد و ئازادیان كردن.  </VERS>
      <VERS vnumber="10">
          كه‌ شه‌و داهات برایان پۆڵۆس و سیلایان نارده‌ بیریه‌، كه‌ گه‌یشتن چوونه‌ كه‌نیشتی جوله‌كه‌.</VERS>
      <VERS vnumber="11">به‌ڵام خه‌ڵكی بیریه‌ له‌ سالۆنیكییه‌كان ڕێزدارتر بوون، به‌وپه‌ڕی په‌رۆشییه‌وه‌ وشه‌كه‌یان وه‌رگرت، ڕۆژانه‌ له‌ نووسراوه‌كان ورد ده‌بوونه‌وه‌ ئاخۆ شته‌كان ئاوان.</VERS>
      <VERS vnumber="12">جا زۆریان باوه‌ڕیان‌هێنا، هه‌روه‌ها زۆر له‌ ژنه‌ ڕێزداره‌ یۆنانییه‌كان و پیاویش كه‌ ژماره‌یان كه‌م نه‌بوو.  </VERS>
      <VERS vnumber="13">
          كاتێ جوله‌كه‌ی سالۆنیكی زانییان پۆڵۆس له‌ بیریه‌ش وشه‌ی خودای ڕاگه‌یاندووه‌، هاتن له‌وێش خه‌ڵك جۆش بده‌ن و بوروژێنن.</VERS>
      <VERS vnumber="14">یه‌كسه‌ر برایان پۆڵۆسیان بۆ لای ده‌ریا نارد، به‌ڵام سیلا و تیمۆساوس له‌وێ مانه‌وه‌.</VERS>
      <VERS vnumber="15">ئه‌وانه‌ی یاوه‌ری پۆڵۆس بوون ئه‌ویان هێنایه‌ ئه‌سینا، كاتێ ڕاسپارده‌یان بۆ سیلا و تیمۆساوس وه‌رگرت كه‌ به‌ زووترین كات بێنه‌ لای، ڕۆیشتن.  </VERS>
      <VERS vnumber="16">
          كاتێ پۆڵۆس له‌ ئه‌سینا چاوه‌ڕێی ده‌كردن، له‌ ڕۆحی‌دا هه‌ڵچوو كه‌ بینی شاره‌كه‌ پڕه‌ له‌ بت.</VERS>
      <VERS vnumber="17">بۆیه‌ له‌ كه‌نیشت گفتوگۆی له‌گه‌ڵ جوله‌كه‌ و خواپه‌رستان ده‌كرد، له‌ بازاڕیش له‌گه‌ڵ ئه‌وانه‌ی ڕۆژانه‌ تووشیان ده‌هات.</VERS>
      <VERS vnumber="18">هه‌ندێك فه‌یله‌سوفی ئه‌پیكوری و ستۆیكی گفتوگۆیان له‌گه‌ڵی ده‌كرد، هه‌ندێك ده‌یان‌ووت: (ئه‌م چه‌نه‌بازه‌ ده‌یه‌وێت چی بڵێت؟) هه‌ندێكی دیكه‌ وتیان: (دیاره‌ بانگه‌واز بۆ هه‌ندێك خودای نامۆ ده‌كات)، چونكه‌ موژده‌ی عیسا و هه‌ڵستانه‌وه‌ی ده‌دا.</VERS>
      <VERS vnumber="19">ئینجا بردییانه‌ ئاریۆپاگۆس و وتیان: (ده‌توانین بزانین ئه‌م فێركردنه‌ نوێیه‌ چییه‌ باسی ده‌كه‌یت؟</VERS>
      <VERS vnumber="20">چونكه‌ شتی سه‌یرت لێ ده‌بیستین و ده‌مانه‌وێت واتاكه‌ی بزانین.)</VERS>
      <VERS vnumber="21">له‌به‌ر ئه‌وه‌ هه‌موو ئه‌سیناییه‌كان و بێگانه‌كانی تێدا ده‌ژیان، ده‌رفه‌تیان بۆ هیچ شتێك نه‌ده‌دا جگه‌ له‌ باس یان بیستنی شتی نوێ.  </VERS>
      <VERS vnumber="22">
          پۆڵۆس له‌ناوه‌ڕاستی ئاریۆپاگۆس‌دا وه‌ستا و وتی: (پیاوانی ئه‌سینا، ده‌بینم له‌ هه‌موو لایه‌كه‌وه‌ زۆر دیندارن.</VERS>
      <VERS vnumber="23">كاتێ ده‌گه‌ڕام و سه‌یری په‌رستراوه‌كانتانم ده‌كرد، قوربانگایه‌كم بینی له‌سه‌ری نووسرا بوو:  "بۆ خودای نه‌ناسراو."   جا ئه‌وه‌تان بۆ ڕاده‌گه‌یه‌نم كه‌ ده‌یپه‌رستن و نایناسن.  </VERS>
      <VERS vnumber="24">
          ئه‌و خودایه‌ی جیهان و هه‌موو شته‌كانی ناوی دروستكردووه‌، خوداوه‌ندی ئاسمان و زه‌وییه‌ و له‌ په‌رستگای ده‌ستكرد نیشته‌جێ نابێت.</VERS>
      <VERS vnumber="25">به‌ ده‌ستی مرۆڤ خزمه‌ت ناكرێت وه‌ك پێویستی به‌ شتێك بێت، چونكه‌ ئه‌و به‌ خۆی ژیان و هه‌ناسه‌ و هه‌موو شتێك ده‌داته‌ هه‌مووان.</VERS>
      <VERS vnumber="26">هه‌موو نه‌ته‌وه‌كانی له‌ یه‌كێك دروستكردووه‌، تاكو له‌سه‌ر هه‌موو ڕووی زه‌وی نیشته‌جێ بن، كات و سنووره‌كانی نیشته‌جێبوونی ئه‌وانی داناوه‌ و دیاری كردووه‌،</VERS>
      <VERS vnumber="27">تاكو به‌دوای خودا بگه‌ڕێن، به‌ڵكو بیگه‌نێ و بیدۆزنه‌وه‌، هه‌رچه‌نده‌ له‌ هه‌ر یه‌كێكمان دوور نییه‌.</VERS>
      <VERS vnumber="28">"چونكه‌ له‌ودا ده‌ژین و ده‌جووڵێین و هه‌ین،" وه‌ك هه‌ندێك شاعیرانتان وتیان: "ئێمه‌ش نه‌وه‌ی ئه‌وین."  </VERS>
      <VERS vnumber="29">
          بۆیه‌ جا كه‌ نه‌وه‌ی خوداین، پێویسته‌ بیرنه‌كه‌ینه‌وه‌ كه‌ خودایه‌تی له‌ په‌یكه‌ری زێڕ یان زیو یان به‌ردینه‌، كه‌ داهێنان و بیری مرۆڤ شێوه‌ی كێشاوه‌.</VERS>
      <VERS vnumber="30">بۆیه‌ سه‌رده‌مانی نه‌زانی چاوپۆشییان لێ‌كراوه‌، ئێستا خودا فه‌رمان ده‌دات بۆ هه‌موو كه‌سێك و له‌ هه‌موو شوێنێك كه‌ تۆبه‌ بكه‌ن.</VERS>
      <VERS vnumber="31">چونكه‌ ڕۆژێكی داناوه‌ تیای‌دا به‌ته‌مایه‌ به‌ دادپه‌روه‌ری جیهان حوكم بدات، به‌ پیاوێك كه‌ دیاری كردووه‌، به‌ڵگه‌شی به‌ هه‌مووان داوه‌ كه‌ له‌نێو مردووان هه‌ڵیستانده‌وه‌.)  </VERS>
      <VERS vnumber="32">
          كاتێ گوێیان له‌ هه‌ڵستانه‌وه‌ی مردووان بوو، هه‌ندێكیان گاڵته‌یان پێ‌كرد، به‌ڵام هه‌ندێكیان وتیان: (جارێكی دیكه‌ له‌م باره‌یه‌وه‌ گوێت لێ ده‌گرین.)</VERS>
      <VERS vnumber="33">ئیتر پۆڵۆس له‌نێویان ده‌رچوو.</VERS>
      <VERS vnumber="34">به‌ڵام هه‌ندێ كه‌س باوه‌ڕیان‌هێنا و لایه‌نگریان كرد، له‌وانه‌: دیونیسیۆسی ئه‌ندامی ئاریۆپاگۆس، ژنێكی ناو داماریس و كه‌سانی دیكه‌ش له‌گه‌ڵیان.  </VERS>
    </CHAPTER>
    <CHAPTER cnumber="18">
      <VERS vnumber="1">
          له‌دوای ئه‌مه‌ پۆڵۆس ئه‌سینای به‌جێ‌هێشت و هاته‌ كۆرنسۆس.</VERS>
      <VERS vnumber="2">جوله‌كه‌یه‌كی دۆزییه‌وه‌ به‌ ناوی ئه‌كیلا، خه‌ڵكی پۆنتۆس بوو، تازه‌ له‌گه‌ڵ پریسكیلای ژنی له‌ ئیتالیاوه‌ هاتبوون، چونكه‌ كلودیۆس فه‌رمانی دابوو هه‌موو جوله‌كه‌ ڕۆما به‌جێ‌بهێڵن، ئیتر چووه‌ لایان.</VERS>
      <VERS vnumber="3">جا به‌هۆی هاوپیشه‌ییان له‌لایان مایه‌وه‌ و ئیشی ده‌كرد، چونكه‌ به‌ پیشه‌ چادرچی بوون.</VERS>
      <VERS vnumber="4">هه‌موو شه‌ممه‌یه‌ك له‌ كه‌نیشت گفتوگۆی ده‌كرد، قه‌ناعه‌تی به‌ جوله‌كه‌ و یۆنانییه‌كان ده‌هێنا.  </VERS>
      <VERS vnumber="5">
          كاتێ سیلا و تیمۆساوس له‌ مه‌كدۆنیاوه‌ هاتن، پۆڵۆس بۆ خزمه‌تی وشه‌كه‌ ته‌رخان كرابوو، شایه‌تی بۆ جوله‌كه‌ ده‌دا كه‌ عیسا مه‌سیحه‌كه‌یه‌.</VERS>
      <VERS vnumber="6">به‌ڵام كاتێ دژایه‌تییان كرد و كفریان كرد، كراسه‌كه‌ی ته‌كاند و پێی‌ووتن: (خوێنی خۆتان له‌سه‌ر خۆتان! من بێ‌تاوانم. له‌ ئێستاوه‌ ده‌چمه‌ لای نه‌ته‌وه‌كان.)  </VERS>
      <VERS vnumber="7">
          ئیتر ئه‌وێی به‌جێ‌هێشت و چووه‌ ماڵی پیاوێك ناوی تیتۆس یستۆس بوو، خواپه‌رست بوو، ماڵه‌كه‌ی له‌ ته‌نیشت كه‌نیشته‌وه‌ بوو.</VERS>
      <VERS vnumber="8">لێره‌دا كریسپۆسی پێشه‌وای كه‌نیشت خۆی و هه‌موو ماڵه‌كه‌ی باوه‌ڕیان به‌ خوداوه‌ند هێنا. زۆر له‌ خه‌ڵكی كۆرنسۆس كه‌ گوێیان لێ‌بوو باوه‌ڕیان‌هێنا و له‌ئاوهه‌ڵكێشران.  </VERS>
      <VERS vnumber="9">
          له‌ شه‌ودا خوداوه‌ند له‌ بینین‌دا به‌ پۆڵۆسی وت: (مه‌ترسه‌، به‌ڵكو قسه‌ بكه‌ و بێ‌ده‌نگ مه‌به‌،</VERS>
      <VERS vnumber="10">چونكه‌ من له‌گه‌ڵت دام، كه‌س هێرش ناكاته‌ سه‌رت بۆ ئه‌وه‌ی ئازارت بدات، چونكه‌ خه‌ڵكێكی زۆرم هه‌یه‌ له‌م شاره‌.)</VERS>
      <VERS vnumber="11">ئیتر ساڵێك و شه‌ش مانگ له‌گه‌ڵیان مایه‌وه‌ و وشه‌ی خودای فێر ده‌كردن.  </VERS>
      <VERS vnumber="12">
          له‌و سه‌رده‌مه‌ی گالیۆن فه‌رمانڕه‌وای ئه‌خائیا بوو، جوله‌كه‌ یه‌ك ده‌ست دژی پۆڵۆس هه‌ڵستان و بۆ دادگایان هێنا،</VERS>
      <VERS vnumber="13">وتیان: (ئه‌م پیاوه‌ قه‌ناعه‌تی به‌ خه‌ڵك ده‌هێنا كه‌ به‌ پێچه‌وانه‌ی ته‌ورات خودا بپه‌رستن.)  </VERS>
      <VERS vnumber="14">
          كه‌ پۆڵۆس خه‌ریك بوو ده‌می بكاته‌وه‌، گالیۆن به‌ جوله‌كه‌كانی وت: (جوله‌كه‌كان، ئه‌گه‌ر مه‌سه‌له‌كه‌ ناڕه‌وایی یان تاوانێكی خراپ بووایه‌، وه‌ك هۆیه‌ك گوێم له‌ سكاڵاتان ده‌گرت.</VERS>
      <VERS vnumber="15">به‌ڵام ئه‌گه‌ر بابه‌ته‌كه‌ له‌سه‌ر وشه‌ و ناو و ته‌وراتتانه‌، به‌ خۆتان ته‌ماشای بكه‌ن. نامه‌وێت له‌م بابه‌تانه‌دا ببمه‌ دادوه‌ر.)</VERS>
      <VERS vnumber="16">ئیتر له‌ دادگا ده‌ریكردن.</VERS>
      <VERS vnumber="17">ئه‌وسا هه‌موو سۆستانیسی پێشه‌وای كه‌نیشتیان گرت و له‌به‌رده‌م دادگا لێیان دا، گالیۆنیش گوێی به‌مه‌ نه‌دا.  </VERS>
      <VERS vnumber="18">
          پۆڵۆس ڕۆژانێكی زۆر مایه‌وه‌، ئینجا ماڵئاوایی له‌ برایان كرد و له‌گه‌ڵ پریسكیلا و ئه‌كیلا به‌ ده‌ریادا به‌ره‌و سوریا ڕۆیشت. دوای ئه‌وه‌ی له‌ كه‌نخریا سه‌ری تاشی، چونكه‌ نه‌زری له‌سه‌ر بوو.</VERS>
      <VERS vnumber="19">گه‌یشتنه‌ ئه‌فه‌سۆس و ئه‌وانی له‌وێ به‌جێ‌هێشت، به‌ڵام خۆی چووه‌ كه‌نیشت و له‌گه‌ڵ جوله‌كه‌ گفتوگۆی ده‌كرد.</VERS>
      <VERS vnumber="20">ئه‌وانیش داوایان لێ‌كرد ماوه‌یه‌كی زیاتر بمێنێته‌وه‌، به‌ڵام قاییل نه‌بوو.</VERS>
      <VERS vnumber="21">ئیتر ماڵئاوایی لێ‌كردن و وتی: (خودا حه‌ز بكات ده‌گه‌ڕێمه‌وه‌ لاتان.) ئینجا له‌ ئه‌فه‌سۆسه‌وه‌ به‌ ده‌ریادا ڕۆیشت.</VERS>
      <VERS vnumber="22">له‌ قه‌یسه‌رییه‌ دابه‌زی، سه‌ركه‌وت و سڵاوی له‌ كڵێسا كرد، ئینجا بۆ ئه‌نتاكیا شۆڕبۆوه‌.</VERS>
      <VERS vnumber="23">ماوه‌یه‌ك له‌وێ مایه‌وه‌ و ده‌رچوو، به‌ ڕیز به‌ ناوچه‌ی گه‌لاتیا و فریجیادا تێپه‌ڕی و وره‌ی هه‌موو قوتابییه‌كانی به‌رز ده‌كرده‌وه‌.  </VERS>
      <VERS vnumber="24">
          جوله‌كه‌یه‌كی خه‌ڵكی ئه‌سكه‌نده‌ریه‌ به‌ ناوی ئه‌پۆلۆس هاته‌ ئه‌فه‌سۆس، زمان پاراو و له‌ نووسراوه‌كان شاره‌زا بوو.</VERS>
      <VERS vnumber="25">ڕێگای خوداوه‌ند فێركرابوو، به‌ دڵگه‌رمی ده‌دووا و به‌ دروستی سه‌باره‌ت به‌ عیسا خه‌ڵكی فێر ده‌كرد، ته‌نها له‌ئاوهه‌ڵكێشانه‌كه‌ی یه‌حیای ده‌زانی.</VERS>
      <VERS vnumber="26">ئه‌م ده‌ستی پێ‌كرد ئازایانه‌ له‌ كه‌نیشت قسه‌ بكات. كه‌ پریسكیلا و ئه‌كیلا گوێیان لێی‌بوو، بردییان و دروستتر ڕێگای خودایان بۆ ڕوون‌كرده‌وه‌.  </VERS>
      <VERS vnumber="27">
          كاتێ ئه‌پۆلۆس حه‌زی‌كرد بچێته‌ ئه‌خائیا، برایان هانیان دا و بۆ قوتابییه‌كانیان نووسی پێشوازی لێ بكه‌ن. كاتێ هات یارمه‌تییه‌كی زۆری ئه‌وانه‌ی دا كه‌ به‌هۆی نیعمه‌ت باوه‌ڕیان‌هێنا بوو.</VERS>
      <VERS vnumber="28">چونكه‌ به‌ هێزه‌وه‌ و به‌ ئاشكرا جوله‌كه‌ی بێ‌ده‌نگ ده‌كرد، به‌هۆی نووسراوه‌كان ده‌یسه‌لماند عیسا مه‌سیحه‌كه‌یه‌.  </VERS>
    </CHAPTER>
    <CHAPTER cnumber="19">
      <VERS vnumber="1">
          ئه‌وه‌بوو كه‌ ئه‌پۆلۆس له‌ كۆرنسۆس بوو، پۆڵۆس به‌ ڕێگاكانی ناوه‌وه‌ تێپه‌ڕی و هاته‌ ئه‌فه‌سۆس. له‌وێ هه‌ندێك قوتابی بینی،</VERS>
      <VERS vnumber="2">پێی‌ووتن: (كاتێ باوه‌ڕتان هێنا، ڕۆحی پیرۆزتان وه‌رگرت؟) </VERS>
      <VERS vnumber="3">
          وتی: (كه‌واته‌ به‌ چی له‌ئاوهه‌ڵكێشران؟) </VERS>
      <VERS vnumber="4">
          پۆڵۆس وتی: (له‌ئاوهه‌ڵكێشانه‌كه‌ی یه‌حیا له‌ئاوهه‌ڵكێشانی تۆبه‌كردن بوو، به‌ خه‌ڵكی ده‌ووت باوه‌ڕ بهێنن به‌وه‌ی له‌دوای دێت، واتا به‌ عیسا.)</VERS>
      <VERS vnumber="5">كاتێ ئه‌مه‌یان بیست به‌ ناوی عیسای خوداوه‌ند له‌ئاوهه‌ڵكێشران.</VERS>
      <VERS vnumber="6">جا پۆڵۆس ده‌ستی له‌سه‌ر دانان، ڕۆحی پیرۆز هاته‌ سه‌ریان، به‌ زمانی ڕۆحی دووان و پێشبینییان كرد.</VERS>
      <VERS vnumber="7">به‌ هه‌موویان نزیكه‌ی دوازده‌ پیاو ده‌بوون.  </VERS>
      <VERS vnumber="8">
          ئینجا پۆڵۆس چووه‌ كه‌نیشت و بۆ زیاتر له‌ سێ مانگ ئازایانه‌ ده‌دووا، گفتوگۆی ده‌كرد و سه‌باره‌ت به‌ كاروباری شانشینی خودا قه‌ناعه‌تی به‌ خه‌ڵك ده‌هێنا.</VERS>
      <VERS vnumber="9">به‌ڵام هه‌ندێ كه‌لله‌ڕه‌قییان كرد و باوه‌ڕیان نه‌هێنا، له‌به‌رده‌م خه‌ڵكه‌كه‌ جنێویان به‌ ڕێگاكه‌ دا. ئه‌ویش لێیان كشایه‌وه‌ و قوتابییه‌كانی برد، ڕۆژانه‌ له‌ قوتابخانه‌ی تیرانۆس گفتوگۆی ده‌كرد.</VERS>
      <VERS vnumber="10">دوو ساڵ وابوو، تاكو هه‌موو ئه‌وانه‌ی له‌ ئاسیادا دانیشتبوون، جوله‌كه‌ و یۆنانی، وشه‌كه‌ی خوداوه‌ندیان بیست.  </VERS>
      <VERS vnumber="11">
          خوداش په‌رجوی سه‌رسوڕهێنه‌ری به‌ ده‌ستی پۆڵۆس ئه‌نجام ده‌دا،</VERS>
      <VERS vnumber="12">ته‌نانه‌ت ده‌سته‌سڕ و به‌روانكه‌ی سه‌ر پێستیان ده‌هێنا، ده‌یانخسته‌ سه‌ر نه‌خۆش و نه‌خۆشی نه‌ده‌ما، ڕۆحی‌پیسیش ده‌رده‌چوون.  </VERS>
      <VERS vnumber="13">
          هه‌ندێك له‌و جوله‌كه‌ گه‌ڕۆكانه‌ی ڕۆحی‌پیس ده‌رده‌كه‌ن، هه‌وڵیان دا ناوی عیسای خوداوه‌ند بۆ ئه‌وانه‌ به‌كاربهێنن كه‌ ڕۆحی‌پیسیان تێدایه‌، ده‌یان‌ووت: (به‌ عیسا، ئه‌وه‌ی پۆڵۆس ڕایده‌گه‌ێنێت، فه‌رمانت پێ ده‌كه‌م ده‌ربچیت.)</VERS>
      <VERS vnumber="14">سكاوا كه‌ كاهینێكی باڵای جوله‌كه‌ بوو، حه‌وت كوڕی ئه‌مه‌یان ده‌كرد.</VERS>
      <VERS vnumber="15">ڕۆحه‌ پیسه‌كه‌ش وه‌ڵامی دانه‌وه‌: (عیسا ده‌ناسم و ده‌رباره‌ی پۆڵۆسیش ده‌زانم، به‌ڵام ئێوه‌ كێن؟)</VERS>
      <VERS vnumber="16">ئینجا پیاوه‌كه‌ی ڕۆحه‌ پیسه‌كه‌ی تێدابوو په‌لاماری دان و به‌سه‌ر هه‌موویان‌دا زاڵبوو، ده‌ره‌قه‌تیان هات، ته‌نانه‌ت به‌ ڕووتی و بریندارییه‌وه‌ له‌و ماڵه‌ ڕایانكرد.  </VERS>
      <VERS vnumber="17">
          ئه‌مه‌ش زانرا له‌لایه‌ن هه‌موو ئه‌و جوله‌كه‌ و یۆنانییانه‌ی له‌ ئه‌فه‌سۆس ده‌ژیان، هه‌موو ترس دایگرتن و ناوی عیسای خوداوه‌ند به‌رزبۆوه‌.</VERS>
      <VERS vnumber="18">هه‌روه‌ها زۆر له‌وانه‌ی باوه‌ڕیان‌هێنا، ده‌هاتن و به‌ ئاشكرا دانیان به‌ كرده‌وه‌كانیان ده‌نا.</VERS>
      <VERS vnumber="19">ژماره‌یه‌ك له‌وانه‌ی خه‌ریكی جادووگه‌ریێتی بوون، په‌ڕتووكه‌كانیان كۆده‌كرده‌وه‌ و له‌به‌رده‌م هه‌مووان ده‌یانسووتاندن. نرخه‌كانیان ژمارد، بینییان په‌نجا هه‌زار زیوه‌.</VERS>
      <VERS vnumber="20">به‌م شێوه‌یه‌ وشه‌كه‌ی خوداوه‌ند به‌ تواناوه‌ گه‌شه‌ی ده‌كرد و به‌هێز ده‌بوو.  </VERS>
      <VERS vnumber="21">
          كاتێ ئه‌مانه‌ ته‌واو بوون، پۆڵۆس بڕیاری دا به‌ مه‌كدۆنیا و ئه‌خائیادا تێپه‌ڕێت و بچێته‌ ئۆرشه‌لیم، وتی: (پاش ئه‌وه‌ی له‌وێ ده‌بم، ده‌بێت ڕۆماش ببینم.)</VERS>
      <VERS vnumber="22">ئینجا دووان له‌وانه‌ی خزمه‌تی ئه‌ویان ده‌كرد ناردنی بۆ مه‌كدۆنیا، تیمۆساوس و ئه‌راستۆس، به‌خۆی ماوه‌یه‌ك له‌ ئاسیا مایه‌وه‌.  </VERS>
      <VERS vnumber="23">
          له‌و كاته‌دا له‌به‌ر ڕێگاكه‌ ئاژاوه‌یه‌كی گه‌وره‌ ڕووی‌دا.</VERS>
      <VERS vnumber="24">زیوگه‌رێك به‌ ناوی دیمیتریۆس كه‌ په‌رستگای بچووكی زیوینی ئه‌رتامیسی دروست‌ ده‌كرد. ئه‌مه‌ قازانجێكی كه‌می نه‌بوو بۆ پیشه‌داران.</VERS>
      <VERS vnumber="25">ئیتر له‌گه‌ڵ پیشه‌دارانی ئه‌و هاوپیشه‌، كۆی كردنه‌وه‌ و وتی: (كوڕینه‌، ده‌زانن خۆشگوزه‌رانیمان له‌م پیشه‌یه‌یه‌،</VERS>
      <VERS vnumber="26">بینیووتانه‌ و بیستووتانه‌ كه‌ نه‌ك ته‌نها له‌ ئه‌فه‌سۆس، بگره‌ له‌ هه‌موو ئاسیا، ئه‌م پۆڵۆسه‌ خه‌ڵكێكی زۆری قه‌ناعه‌ت پێ‌هێناوه‌ و له‌ ڕێ لایداون، ده‌ڵێت ئه‌وانه‌ی ده‌ستكردن خودا نین.</VERS>
      <VERS vnumber="27">نه‌ك ته‌نها ئه‌م به‌شه‌مان له‌ مه‌ترسی دایه‌ ڕێزی لێ نه‌گیرێت، به‌ڵكو په‌رستگاكه‌ی ئه‌رتامیسی خواژنی گه‌وره‌ش هیچ به‌هایه‌كی نامێنێت، ئه‌وه‌ی هه‌موو ئاسیا و جیهان ده‌یپه‌رستن پایه‌ به‌رزییه‌كه‌ی له‌ده‌ست بدات.)  </VERS>
      <VERS vnumber="28">
          كاتێ گوێیان لێ‌بوو تووڕه‌ بوون و هاواریان ده‌كرد: (پایه‌ به‌رزه‌‌ ئه‌رتامیسی ئه‌فه‌سۆسییه‌كان!)</VERS>
      <VERS vnumber="29">شڵه‌ژان هه‌موو شاری گرته‌وه‌، یه‌كده‌ست گایۆس و ئه‌ریسته‌رخۆسی مه‌كدۆنییان ڕاكێشایه‌ شانۆ، كه‌ هاوڕێی پۆڵۆس بوون له‌ گه‌شت‌دا.</VERS>
      <VERS vnumber="30">پۆڵۆس ویستی بچێته‌ ناو خه‌ڵكه‌كه‌، به‌ڵام قوتابییه‌كان نه‌یانهێشت.</VERS>
      <VERS vnumber="31">هه‌روه‌ها هه‌ندێك گه‌وره‌ پیاوی ئاسیا كه‌ دۆستی بوون، ناردیانه‌ لای و لێی پاڕانه‌وه‌ كه‌ نه‌چێته‌ شانۆكه‌.  </VERS>
      <VERS vnumber="32">
          ئیتر هه‌ندێك هاواری شتێكیان ده‌كرد و هه‌ندێك شتێكی دیكه‌، چونكه‌ كۆڕه‌كه‌ شێوا بوو، زۆربه‌شیان نه‌یانده‌زانی بۆچی كۆبوونه‌ته‌وه‌.</VERS>
      <VERS vnumber="33">ئینجا ئه‌سكه‌نده‌ریان له‌ناو خه‌ڵكه‌كه‌وه‌ ڕاكێشا، جوله‌كه‌ش بۆ پێشه‌وه‌ پاڵیان پێوه‌ ده‌نا، ئه‌سكه‌نده‌ریش ده‌ستی به‌رزكرده‌وه‌ ده‌یویست له‌به‌رده‌م خه‌ڵكه‌كه‌ به‌رگری له‌ خۆی بكات.</VERS>
      <VERS vnumber="34">به‌ڵام كه‌ زانییان جوله‌كه‌یه‌، نزیكه‌ی دوو كاتژمێر هه‌موویان به‌یه‌كه‌وه‌ هاواریان ده‌كرد: (پایه‌ به‌رزه‌ ئه‌رتامیسی ئه‌فه‌سۆسییه‌كان!)  </VERS>
      <VERS vnumber="35">
          ئینجا فه‌رمانڕه‌وای شاره‌كه‌ خه‌ڵكه‌كه‌ی هێمن كرده‌وه‌ و وتی: (پیاوانی ئه‌فه‌سۆس، كێ هه‌یه‌ نه‌زانێت كه‌ شاری ئه‌فه‌سۆسییه‌كان پاسه‌وانی په‌رستگای ئه‌رتامیسی گه‌وره‌ و ئه‌و په‌یكه‌ره‌یه‌ كه‌ له‌ ئاسمانه‌وه‌ كه‌وته‌ خواره‌وه‌؟</VERS>
      <VERS vnumber="36">بۆیه‌ كه‌ ئه‌مانه‌ نكۆڵییان لێ ناكرێت، پێویسته‌ هێمن بنه‌وه‌ و شتێك به‌ سه‌ره‌ڕۆیی نه‌كه‌ن.</VERS>
      <VERS vnumber="37">چونكه‌ ئه‌م دوو پیاوه‌تان هێناوه‌، كه‌ نه‌ په‌رستگا دزن نه‌ كفریان سه‌باره‌ت به‌ خواژنه‌كه‌مان كردووه‌.</VERS>
      <VERS vnumber="38">به‌ڵام ئه‌گه‌ر دیمیتریۆس و پیشه‌داره‌كانی له‌گه‌ڵ ئه‌ون سكاڵایان دژی كه‌سێك هه‌یه‌، ئه‌وا دادگاكان كراونه‌ته‌وه‌ و دادوه‌ر هه‌یه‌، با سكاڵا له‌ یه‌كتری بكه‌ن.</VERS>
      <VERS vnumber="39">ئه‌گه‌ر داوای شتێكی دیكه‌ش ده‌كه‌ن، ئه‌وا له‌ كۆڕی یاسایی‌دا سه‌یر ده‌كرێت.</VERS>
      <VERS vnumber="40">له‌ ڕاستی‌دا له‌ مه‌ترسی داین تاوانبار بكرێن به‌ ئاژاوه‌نانه‌وه‌، له‌به‌ر ئه‌وه‌ی ئه‌مڕۆ، هیچ پاساوێكمان نییه‌ بۆ پاكانه‌ی ئه‌م كۆبوونه‌وه‌یه‌.)</VERS>
      <VERS vnumber="41">كه‌ ئه‌م شتانه‌ی وت، كۆمه‌ڵه‌كه‌ی بڵاوه‌ پێ‌كرد.  </VERS>
    </CHAPTER>
    <CHAPTER cnumber="20">
      <VERS vnumber="1">
          دوای نه‌مانی ئاژاوه‌كه‌، پۆڵۆس قوتابییه‌كانی بانگ‌كرد و وره‌ی به‌رزكردنه‌وه‌، ماڵئاوایی لێ‌كردن و ده‌رچوو تاكو بڕواته‌ مه‌كدۆنیا.</VERS>
      <VERS vnumber="2">كاتێ به‌و ناوچانه‌دا تێپه‌ڕی، به‌ زۆر وشه‌ وره‌یانی به‌رز كرده‌وه‌، هاته‌ یۆنان،</VERS>
      <VERS vnumber="3">له‌وێ سێ مانگی به‌سه‌ربرد. كه‌ به‌ته‌مابوو به‌ ده‌ریادا بچێته‌ سوریا جوله‌كه‌ پیلانیان بۆی گێڕا، بڕیاری دا به‌ مه‌كدۆنیادا بگه‌ڕێته‌وه‌.</VERS>
      <VERS vnumber="4">ئه‌مانه‌ی له‌گه‌ڵ‌بوو: له‌ بیریه‌ سوپاترۆسی كوڕی پیڕۆس، له‌ سالۆنیكییان ئه‌ریسته‌رخۆس و سه‌كوندۆس، گایۆس له‌ ده‌ربه‌ و تیمۆساوس، له‌ ئاسیاش تیخیكۆس و تروفیمۆس.</VERS>
      <VERS vnumber="5">ئه‌مانه‌ پێشمان كه‌وتن و له‌ ترواس چاوه‌ڕێیان ده‌كردین.</VERS>
      <VERS vnumber="6">ئێمه‌ش دوای ڕۆژانی فه‌تیره‌، به‌ به‌له‌م له‌ فیلیپی ده‌رچووین، له‌ ترواسه‌وه‌ به‌ پێنج ڕۆژ گه‌یشتینه‌ لایان و حه‌وت ڕۆژ له‌وێ ماینه‌وه‌.  </VERS>
      <VERS vnumber="7">
          له‌ یه‌كه‌می هه‌فته‌دا بۆ نان‌له‌تكردن كۆبووینه‌وه‌، پۆڵۆس گفتوگۆی له‌گه‌ڵ ده‌كردن، چونكه‌ به‌ته‌مابوو ڕۆژی پاشتر بڕوات، تاكو نیوه‌ شه‌و ده‌دووا.</VERS>
      <VERS vnumber="8">ئه‌و ژووره‌ی سه‌ره‌وه‌ كه‌ لێی كۆببووینه‌وه‌ چرای زۆری لێ‌بوو.</VERS>
      <VERS vnumber="9">گه‌نجێك ناوی یوتیخۆس بوو له‌ ناو په‌نجه‌ره‌دا دانیشتبوو، خه‌وه‌كوتكێیه‌كی قورس ده‌یبرده‌وه‌، پۆڵۆس وتارێكی درێژی ده‌دا، جا خه‌وی لێ كه‌وت و له‌ نهۆمی سێیه‌م‌ڕا كه‌وته‌ خواره‌وه‌، به‌ مردوویه‌تی هه‌ڵگیرایه‌وه‌.</VERS>
      <VERS vnumber="10">پۆڵۆس هاته‌ خواره‌وه‌ خۆی به‌سه‌ری‌دا دا و له‌ باوه‌شی گرت، وتی: (مه‌شێوێن، ژیانی تێدایه‌!)</VERS>
      <VERS vnumber="11">دوایی پۆڵۆس چووه‌ سه‌ره‌وه‌، نانی له‌ت‌كرد و خواردی، تاكو به‌ره‌به‌یان قسه‌ی كرد، پاشان ڕۆیشت.</VERS>
      <VERS vnumber="12">گه‌نجه‌كه‌شیان به‌ زیندوویه‌تی برد و زۆر دڵنه‌وایی كران.  </VERS>
      <VERS vnumber="13">
          ئێمه‌ش به‌ره‌و كه‌شتییه‌كه‌ پێشكه‌وتین و پێی چووینه‌ ئه‌سۆس، به‌ نیازی ئه‌وه‌ی له‌وێ پۆڵۆس هه‌ڵگرین، چونكه‌ ئاوای ڕێكخستبوو، به‌ نیاز بوو به‌ پێیان بێت.</VERS>
      <VERS vnumber="14">كاتێ له‌ ئه‌سۆس تووشمان بوو، هه‌ڵمانگرت و هاتینه‌ میتیلینی.</VERS>
      <VERS vnumber="15">له‌وێش به‌ ده‌ریادا ڕۆیشتین و بۆ به‌یانی گه‌یشتینه‌ به‌رامبه‌ر خیۆس، بۆ ڕۆژی پاشتر گه‌یشتینه‌ سامۆس. ڕۆژی دواتر هاتینه‌ میلیتۆس.</VERS>
      <VERS vnumber="16">جا پۆڵۆس بڕیاری دابوو له‌ ئه‌فه‌سۆس‌دا تێپه‌ڕێت، نه‌وه‌ك ماوه‌یه‌ك له‌ ئاسیادا بمێنێته‌وه‌، چونكه‌ په‌له‌ی ده‌كرد، به‌ڵكو بتوانێت له‌ ڕۆژی په‌نجایه‌مین بگاته‌ ئۆرشه‌لیم.  </VERS>
      <VERS vnumber="17">
          له‌ میلیتۆسه‌وه‌ ناردی بۆ ئه‌فه‌سۆس، بانگی پیرانی كڵێسای كرد.</VERS>
      <VERS vnumber="18">كاتێ هاتنه‌ لای پێی‌ووتن: (ئێوه‌ ده‌زانن له‌ یه‌كه‌م ڕۆژه‌وه‌ كه‌ پێم خسته‌ ناو ئاسیا، به‌ درێژایی كاته‌كه‌ چۆن بووم له‌گه‌ڵتان،</VERS>
      <VERS vnumber="19">به‌و په‌ڕی ڕۆح‌سووكی و فرمێسكه‌وه‌ خزمه‌تی خوداوه‌ندم ده‌كرد، به‌ پیلانی جوله‌كه‌ توشی تاقیكردنه‌وه‌ بوومه‌،</VERS>
      <VERS vnumber="20">چۆن هیچم له‌و شتانه‌ دوانه‌خستووه‌ كه‌ سوودبه‌خشن و بۆم ڕاگه‌یاندوون، به‌ ئاشكرا و ماڵه‌وماڵ فێرم كردوون.</VERS>
      <VERS vnumber="21">شایه‌تیم بۆ جوله‌كه‌ و یۆنانییه‌كان داوه‌ بۆ تۆبه‌كردن به‌ره‌و خودا و باوه‌ڕ به‌ عیسای خوداوه‌ندمان.  </VERS>
      <VERS vnumber="22">
          ئه‌وه‌تا من وا به‌ ڕۆحی پیرۆز به‌ستراوم، ده‌چمه‌ ئۆرشه‌لیم و نازانم چیم به‌سه‌ر دێت.</VERS>
      <VERS vnumber="23">ته‌نها ڕۆحی پیرۆز له‌ هه‌موو شارێك شایه‌تیم بۆ ده‌دات كه‌ گرتن و ناخۆشی چاوه‌ڕێم ده‌كات.</VERS>
      <VERS vnumber="24">به‌ڵام هیچ به‌هایه‌كم بۆ ژیانی خۆم دانه‌ناوه‌، تاكو پێشبڕكێی خۆم و ئه‌و خزمه‌ته‌ی له‌ عیسای خوداوه‌ند وه‌رمگرتووه‌ ته‌واوی بكه‌م - - خزمه‌تی شایه‌تیدان بۆ موژده‌ی نیعمه‌تی خودا.  </VERS>
      <VERS vnumber="25">
          ئه‌وه‌تا ده‌زانم ئیتر ڕووم نابیننه‌وه‌، هه‌مووتان كه‌ به‌ ناوتان‌دا ده‌گه‌ڕام جاڕی پاشایه‌تی خودام ده‌دا.</VERS>
      <VERS vnumber="26">بۆیه‌ ئه‌مڕۆ شایه‌تیتان بۆ ده‌ده‌م، كه‌ له‌ خوێنی هه‌مووان بێ‌تاوانم،</VERS>
      <VERS vnumber="27">چونكه‌ له‌ ڕاگه‌یاندنی ته‌واوی خواستی خودا بۆتان دوانه‌كه‌وتم.</VERS>
      <VERS vnumber="28">ئاگاتان له‌ خۆتان و له‌ هه‌موو مێگه‌له‌كه‌ بێت، ئه‌وه‌ی ڕۆحی پیرۆز به‌ چاودێری داناون بۆی، تاكو شوانایه‌تی كڵێسای خودا بكه‌ن، ئه‌وه‌ی به‌ خوێنی خۆی كڕیویه‌تی.</VERS>
      <VERS vnumber="29">ده‌زانم پاش ڕۆیشتنم گورگی ڕفێنه‌ر دێنه‌ ناوتان، به‌زه‌ییان به‌ مێگه‌له‌كه‌ نایه‌ته‌وه‌.</VERS>
      <VERS vnumber="30">هه‌روه‌ها له‌نێو خۆتان‌دا خه‌ڵكانێك په‌یدا ده‌بن، باسی شتی خوار ده‌كه‌ن، تاكو قوتابییه‌كان به‌دوای خۆیان‌دا ڕابكێشن.</VERS>
      <VERS vnumber="31">بۆیه‌ ئێشك بگرن، له‌ بیرتان بێت ماوه‌ی سێ ساڵ شه‌و و ڕۆژ به‌ فرمێسكه‌وه‌ نه‌وه‌ستاوم له‌ ئاگاداركردنه‌وه‌ی هه‌ر یه‌كێكتان.  </VERS>
      <VERS vnumber="32">
          ئێستاش به‌ خودا و وشه‌ی نیعمه‌ته‌كه‌یتان ده‌سپێرم، كه‌ توانای هه‌یه‌ بنیادتان بنێت و له‌گه‌ڵ هه‌موو پیرۆزكراوان میراتتان پێ ببه‌خشێت.</VERS>
      <VERS vnumber="33">هه‌وه‌سم له‌ زیو و زێڕ و جلی كه‌س نه‌بوو.</VERS>
      <VERS vnumber="34">خۆتان ده‌زانن پێویستی خۆم و یاوه‌رانم، ئه‌م ده‌ستانه‌ دابینیان كردووه‌.</VERS>
      <VERS vnumber="35">هه‌موو شتێكم پیشانتان‌دا كه‌ پێویسته‌ ئاوا ڕه‌نج بده‌ن بۆ یارمه‌تیدانی لاوازان، وشه‌كانی عیسای خوداوه‌ندتان له‌یاد بێت كه‌ خۆی فه‌رمووی: "به‌خشین له‌ وه‌رگرتن به‌خته‌وه‌ریتره‌".)  </VERS>
      <VERS vnumber="36">
          كه‌ ئه‌مانه‌ی وت، له‌گه‌ڵ هه‌موویان چۆكی دادا و نوێژی كرد.</VERS>
      <VERS vnumber="37">هه‌موو زۆر گریان، پۆڵۆسیان له‌ باوه‌ش كردبوو و ماچیان ده‌كرد،</VERS>
      <VERS vnumber="38">به‌و قسه‌ی كردی خه‌مبار بوون كه‌ وتی جارێكی دیكه‌ ڕووی نابیننه‌وه‌. ئینجا تاكو لای كه‌شتییه‌كه‌ له‌گه‌ڵی ڕۆیشتن.  </VERS>
    </CHAPTER>
    <CHAPTER cnumber="21">
      <VERS vnumber="1">
          كاتێ لێیان جیابووینه‌وه‌، به‌ ده‌ریادا ڕێك به‌ره‌و كووس ڕۆیشتین. ڕۆژی پاشتر بۆ ڕودس له‌وێشه‌وه‌ بۆ په‌تارا.</VERS>
      <VERS vnumber="2">له‌وێ كه‌شتییه‌كمان بینی ده‌چووه‌ فینیكیا، سواربووین و ڕۆیشتین.</VERS>
      <VERS vnumber="3">ئینجا قوبرسمان بینی و به‌لای چه‌پ‌دا به‌جێمان هێشت، به‌ره‌و سوریا ده‌چووین و گه‌یشتینه‌ سور، چونكه‌ كه‌شتییه‌كه‌ باره‌كه‌ی له‌وێ داده‌گرت.</VERS>
      <VERS vnumber="4">له‌وێ قوتابییه‌كانمان دۆزییه‌وه‌ و حه‌وت ڕۆژ ماینه‌وه‌، به‌ ڕۆحی پیرۆز تكایان له‌ پۆڵۆس ده‌كرد نه‌چێته‌ ئۆرشه‌لیم.</VERS>
      <VERS vnumber="5">كاتێ ماوه‌مان ته‌واو بوو، ده‌رچووین و به‌ڕێ‌كه‌وتین، هه‌موویان تاكو ده‌ره‌وه‌ی شار به‌ ژن و منداڵیانه‌وه‌ له‌گه‌ڵمان هاتن. له‌ كه‌ناره‌كه‌ چۆكمان دادا و نوێژمان كرد.</VERS>
      <VERS vnumber="6">پاشان ماڵئاواییمان له‌ یه‌كتری كرد و سواری كه‌شتییه‌كه‌ بووین، ئه‌وانیش گه‌ڕانه‌وه‌ ماڵه‌كانیان.  </VERS>
      <VERS vnumber="7">
          كه‌ له‌ سوره‌وه‌ گه‌شته‌كه‌مان كۆتایی پێ هات، گه‌یشتینه‌ پتولمایس، سڵاومان له‌ برایان كرد و ڕۆژێك له‌لایان ماینه‌وه‌.</VERS>
      <VERS vnumber="8">بۆ به‌یانی هاتینه‌ قه‌یسه‌رییه‌ و چووینه‌ ماڵی فیلیپۆسی موژده‌گه‌ر، كه‌ یه‌كێكه‌ له‌ حه‌وته‌كه‌، له‌لای ماینه‌وه‌.</VERS>
      <VERS vnumber="9">ئه‌م چوار كچی پاكیزه‌ی هه‌بوو پێشبینییان ده‌كرد.  </VERS>
      <VERS vnumber="10">
          كه‌ چه‌ندین ڕۆژ ماینه‌وه‌، پێغه‌مبه‌رێك به‌ ناوی ئاگابۆس له‌ یه‌هودیاوه‌ هات.</VERS>
      <VERS vnumber="11">هاته‌ لامان و پشتێنه‌كه‌ی پۆڵۆسی برد، ده‌ست و پێی خۆی به‌سته‌وه‌ و وتی: (رۆحی پیرۆز ئه‌مه‌ ده‌فه‌رمووێ: "خاوه‌نی ئه‌م پشتێنه‌، جوله‌كه‌ ئاوا له‌ ئۆرشه‌لیم ده‌یبه‌ستنه‌وه‌ و ده‌یده‌نه‌ ده‌ست نه‌ته‌وان.")  </VERS>
      <VERS vnumber="12">
          كاتێ ئه‌مه‌مان بیست، ئێمه‌ و دانیشتووانی ئه‌وێ، لێی پاڕاینه‌وه‌ نه‌چێته‌ ئۆرشه‌لیم.</VERS>
      <VERS vnumber="13">به‌ڵام پۆڵۆس وتی: (چیتانه‌، ده‌گریێن و دڵم ده‌شكێنن؟ ئاماده‌م نه‌ك ته‌نها به‌ند بكرێم، به‌ڵكو بۆ ناوی عیسای خوداوه‌ند له‌ ئۆرشه‌لیم بشمرم.)</VERS>
      <VERS vnumber="14">كه‌ قه‌ناعه‌تی نه‌هات، بێ‌ده‌نگ بووین و وتمان: (با به‌ خواستی خوداوه‌ند بێت.)  </VERS>
      <VERS vnumber="15">
          دوای ئه‌و ڕۆژانه‌ ئاماده‌كاریمان كرد و چووینه‌ ئۆرشه‌لیم.</VERS>
      <VERS vnumber="16">هه‌ندێك قوتابی قه‌یسه‌رییه‌ش له‌گه‌ڵمان هاتن و ئێمه‌یان برده‌ لای مه‌ناسۆن، كه‌ قوبرسییه‌ و قوتابییه‌كی كۆنه‌، تاكو له‌لای بمێنینه‌وه‌.  </VERS>
      <VERS vnumber="17">
          كاتێ گه‌یشتینه‌ ئۆرشه‌لیم، برایان به‌ خۆشییه‌وه‌ پێشوازییان لێ‌كردین.</VERS>
      <VERS vnumber="18">ڕۆژێك دواتر پۆڵۆس له‌گه‌ڵمان هاته‌ لای یاقوب، هه‌موو پیرانیش ئاماده‌بوون.</VERS>
      <VERS vnumber="19">پۆڵۆس سڵاوی لێ‌كردن و یه‌ك به‌ یه‌كی ئه‌وه‌ی پێ ڕاگه‌یاندن كه‌ خودا له‌نێو نه‌ته‌وان‌دا به‌هۆی خزمه‌ته‌كه‌ی كردی.  </VERS>
      <VERS vnumber="20">
          كه‌ گوێیان لێ‌بوو، خودایان شكۆدار كرد و پێیان وت: (برا تۆ ده‌بینیت به‌ هه‌زاران هه‌ن له‌ناو جوله‌كه‌دا باوه‌ڕیان‌هێناوه‌ و هه‌موو دڵگه‌رمی ته‌وراتن.</VERS>
      <VERS vnumber="21">وایان بیستووه‌ كه‌ تۆ هه‌موو ئه‌و جوله‌كانه‌ی له‌نێو نه‌ته‌واندان فێری هه‌ڵگه‌ڕانه‌وه‌یان ده‌كه‌یت له‌ موسا و پێیان ده‌ڵێی منداڵانیان خه‌ته‌نه‌ نه‌كه‌ن و به‌گوێره‌ی نه‌ریت نه‌ژین.</VERS>
      <VERS vnumber="22">كه‌واته‌ چی بكرێت؟ بێگومان ده‌بیستن كه‌ تۆ هاتوویت،</VERS>
      <VERS vnumber="23">جا ئه‌وه‌ بكه‌ كه‌ پێت ده‌ڵێین: چوار پیاومان له‌لایه‌ نه‌زریان له‌سه‌ره‌،</VERS>
      <VERS vnumber="24">بیانبه‌ و له‌گه‌ڵیان خۆت پاك‌بكه‌وه‌ و نرخی سه‌رتاشینه‌كه‌یان بۆ بده‌، ئه‌وسا هه‌موو ده‌زانن ئه‌وه‌ی ده‌رباره‌ی تۆ پێیان‌ووتراوه‌ ڕاست نییه‌، تۆش به‌ پاراستنی ته‌ورات ده‌ڕۆیت.</VERS>
      <VERS vnumber="25">ده‌رباره‌ی نه‌ته‌وانیش كه‌ باوه‌ڕیان‌هێناوه‌، نامه‌یه‌كمان ناردووه‌ و فه‌رمانمان كرد خۆیان له‌ قوربانی بت و له‌ خوێن، له‌ گۆشتی ئاژه‌ڵی خنكێندراو و له‌ داوێنپیسی بپارێزن.)  </VERS>
      <VERS vnumber="26">
          بۆ به‌یانی پۆڵۆس پیاوه‌كانی برد و له‌گه‌ڵیان خۆی پاك كرده‌وه‌، چووه‌ ناو په‌رستگا تاكو تێبینی بدات بۆ كۆتایی هاتنی ڕۆژانی پاكبوونه‌وه‌، تاكو له‌ جیاتی هه‌ر یه‌كێكیان قوربانییه‌كه‌ی بكات.  </VERS>
      <VERS vnumber="27">
          كاتێ خه‌ریك بوو حه‌وت ڕۆژه‌كه‌ ته‌واو بێت، جوله‌كه‌ی ئاسیا له‌ناو په‌رستگا بینییان، جا هه‌موو خه‌ڵكه‌كه‌یان جۆش‌دا و گرتییان،</VERS>
      <VERS vnumber="28">هاواریان ده‌كرد: (خه‌ڵكی ئیسرائیل فریابكه‌ون! ئه‌مه‌ ئه‌و پیاوه‌یه‌ كه‌ له‌ هه‌موو شوێنێك دژ به‌ گه‌ل و ته‌ورات و ئه‌م شوێنه‌ هه‌موو خه‌ڵك فێرده‌كات، ته‌نانه‌ت یۆنانیشی هێناوته‌ په‌رستگا و ئه‌م شوێنه‌ پیرۆزه‌ی گڵاو كرد!)</VERS>
      <VERS vnumber="29">چونكه‌ تروفیمۆسی خه‌ڵكی ئه‌فه‌سۆسییان له‌ شاره‌كه‌دا له‌گه‌ڵی بینیبوو، وایانزانی پۆڵۆس له‌گه‌ڵ خۆی هێناویه‌تییه‌ په‌رستگا.  </VERS>
      <VERS vnumber="30">
          ئینجا هه‌موو شاره‌كه‌ وروژا، خه‌ڵكه‌كه‌ به‌یه‌كه‌وه‌ ڕژان و پۆڵۆسیان گرت، ڕایانكێشایه‌ ده‌ره‌وه‌ی په‌رستگا و یه‌كسه‌ر ده‌رگاكان داخران.</VERS>
      <VERS vnumber="31">كاتێ هه‌وڵی كوشتنیان ده‌دا، هه‌واڵ به‌ فه‌رمانده‌ی هێز درا كه‌ هه‌موو ئۆرشه‌لیم شڵه‌ژاوه‌.</VERS>
      <VERS vnumber="32">یه‌كسه‌ر سه‌رباز و سه‌رپه‌لی برد و ڕایكرده‌ لایان. كه‌ فه‌رمانده‌ و سه‌ربازه‌كانیان بینی له‌ لێدانی پۆڵۆس وه‌ستان.  </VERS>
      <VERS vnumber="33">
          ئیتر فه‌رمانده‌كه‌ نزیك‌بۆوه‌ و گرتی، فه‌رمانی دا به‌ دوو زنجیر بیبه‌ستنه‌وه‌، ئینجا پرسیاری كرد ئاخۆ كێیه‌ و چی كردووه‌.</VERS>
      <VERS vnumber="34">به‌ڵام له‌ناو خه‌ڵكه‌كه‌ هه‌ندێك هاواری شتێكی دیكه‌یان ده‌كرد. جا به‌هۆی ئاژاوه‌ نه‌یتوانی ڕاستییه‌كه‌ بزانێت، فه‌رمانی دا ببردرێته‌ سه‌ربازگه‌.</VERS>
      <VERS vnumber="35">كاتێ له‌سه‌ر قاڵدرمه‌كان بوو، له‌به‌ر تووندوتیژی خه‌ڵكه‌كه‌ سه‌رباز هه‌ڵیانگرت.</VERS>
      <VERS vnumber="36">چونكه‌ كۆمه‌ڵی خه‌ڵك دوای كه‌وتبوون و هاواریان ده‌كرد: (له‌ ناوی ببه‌!)  </VERS>
      <VERS vnumber="37">
          خه‌ریك بوو پۆڵۆس بچێته‌ سه‌ربازگاكه‌، به‌ فه‌رمانده‌كه‌ی وت: (ده‌توانم شتێكت پێ بڵێم؟) وتی: (یۆنانی ده‌زانیت؟</VERS>
      <VERS vnumber="38">تۆ پیاوه‌ میسرییه‌كه‌ نیت ماوه‌یه‌ك له‌مه‌وبه‌ر شۆڕشێكی هه‌ڵگیرساند و به‌ چوار هه‌زار بكوژه‌وه‌ به‌ره‌و بیابان ده‌رچوو؟)  </VERS>
      <VERS vnumber="39">
          پۆڵۆس وتی: (من جوله‌كه‌م، خه‌ڵكی ته‌رسۆسی كیلیكیا، هاوڵاتی شارێكی بچووك نیم. داوات لێ ده‌كه‌م ڕێگام بده‌ی قسه‌ بۆ خه‌ڵكه‌كه‌ بكه‌م.)  </VERS>
      <VERS vnumber="40">
          ئیتر ڕێگای دا، پۆڵۆس له‌سه‌ر قاڵدرمه‌كان ڕاوه‌ستا، به‌ ده‌ست ئاماژه‌ی بۆ خه‌ڵكه‌كه‌ كرد. كاتێ بێ‌ده‌نگ بوون، به‌ زمانی عیبری قسه‌ی بۆ كردن و وتی:  </VERS>
    </CHAPTER>
    <CHAPTER cnumber="22">
      <VERS vnumber="1">
          (برایان و باوكان، ئێستا گوێ له‌و به‌رگرییه‌ بگرن كه‌ له‌ خۆمی ده‌كه‌م.)</VERS>
      <VERS vnumber="2">كاتێ گوێیان لێ‌بوو به‌ زمانی عیبری قسه‌یان بۆ ده‌كات زیاتر بێ‌ده‌نگ بوون.  ئه‌ویش وتی:</VERS>
      <VERS vnumber="3">(من جوله‌كه‌م، له‌ ته‌رسۆسی كیلیكیا له‌دایك بووم، به‌ڵام له‌م شاره‌ گه‌وره‌ بووم، له‌به‌رده‌ستی گه‌مالائیل به‌ توندی به‌گوێره‌ی ته‌وراتی باوكانمان فێركراوم. زۆر دڵگه‌رم بووم بۆ خودا، وه‌ك هه‌ر یه‌كێكتان ئه‌مڕۆ.</VERS>
      <VERS vnumber="4">تاكو مردن ئه‌م ڕێگایه‌م چه‌وسانده‌وه‌، ژن و پیاوم ده‌گرت و ڕاده‌ستی زیندانم ده‌كردن،</VERS>
      <VERS vnumber="5">وه‌كو سه‌رۆك كاهین و هه‌موو ئه‌نجومه‌نی پیران شایه‌تیم بۆ ده‌ده‌ن. نامه‌م بۆ برایانی دیمه‌شق له‌وان وه‌رگرت، چووم تاكو ئه‌وانه‌ی ئه‌وێش به‌ به‌ندكراوی بهێنمه‌ ئۆرشه‌لیم تاكو سزا بدرێن.  </VERS>
      <VERS vnumber="6">
          ئه‌وه‌بوو كاتێ ده‌ڕۆیشتم و له‌ نیوه‌ڕۆدا له‌ دیمه‌شق نزیك ده‌بوومه‌وه‌، له‌ناكاو له‌ ئاسمانه‌وه‌ ڕووناكییه‌كی گه‌وره‌ له‌ ده‌وروبه‌رم دره‌وشایه‌وه‌.</VERS>
      <VERS vnumber="7">كه‌وتمه‌ سه‌ر زه‌وی و گوێم له‌ ده‌نگێك بوو پێی فه‌رمووم: "شاول! شاول! بۆچی ده‌مچه‌وسێنیته‌وه‌؟"  </VERS>
      <VERS vnumber="8">
          وه‌ڵامم دایه‌وه‌: "گه‌وره‌م، تۆ كێی؟"  پێی فه‌رمووم: "من عیسای ناسیره‌ییم، ئه‌وه‌ی تۆ ده‌یچه‌وسێنیته‌وه‌".</VERS>
      <VERS vnumber="9">ئه‌وانه‌ی له‌گه‌ڵم بوون ڕووناكییه‌كه‌یان بینی، به‌ڵام له‌و ده‌نگه‌ تێ‌نه‌گه‌یشتن كه‌ قسه‌ی له‌گه‌ڵم ده‌كرد.  </VERS>
      <VERS vnumber="10">
          وتم: "ئه‌ی خوداوه‌ند، چی بكه‌م؟"  خوداوه‌ند پێی فه‌رمووم: "هه‌سته‌ بڕۆ دیمه‌شق، له‌وێ هه‌موو ئه‌وه‌ی بۆت دانراوه‌ بیكه‌یت، پێت ده‌ووترێ."</VERS>
      <VERS vnumber="11">جا له‌به‌ر هێزی ڕووناكییه‌كه‌ نه‌مده‌بینی، ئه‌وانه‌ی له‌گه‌ڵم بوون ده‌ستیان گرتم و هێنامیانه‌ دیمه‌شق.  </VERS>
      <VERS vnumber="12">
          پیاوێك به‌ ناوی حه‌نانیا، به‌گوێره‌ی ته‌ورات له‌خواترس، هه‌موو جوله‌كه‌ی ئه‌وێ به‌ باشی باسیان ده‌كرد.</VERS>
      <VERS vnumber="13">هاته‌ لام، وه‌ستا و پێی‌ووتم: "شاولی برام، ببینه‌." یه‌كسه‌ر ئه‌وم بینی.  </VERS>
      <VERS vnumber="14">
          ئینجا وتی: "خودای باوكانمان هه‌ڵیبژاردووی تاكو خواستی بزانیت، هه‌روه‌ها ڕاستودروسته‌كه‌ ببینیت و گوێت له‌ وشه‌ی ده‌می ئه‌و بێت.</VERS>
      <VERS vnumber="15">چونكه‌ تۆ بۆ هه‌موو خه‌ڵك ده‌بیته‌ شایه‌تی ئه‌و، به‌وه‌ی بینیت و بیستت.</VERS>
      <VERS vnumber="16">ئێستا بۆ خۆت دواده‌خه‌یت؟ هه‌سته‌ له‌ئاوهه‌ڵبكێشرێ و به‌ پاڕانه‌وه‌ به‌ ناوی ئه‌و گوناهه‌كانت بشۆره‌وه‌."  </VERS>
      <VERS vnumber="17">
          ئه‌وه‌بوو كه‌ بۆ ئۆرشه‌لیم گه‌ڕابوومه‌وه‌ و له‌ په‌رستگا نوێژم ده‌كرد، له‌هۆشی خۆم چووم،</VERS>
      <VERS vnumber="18">خوداوه‌ندم بینی و پێی فه‌رمووم: "خێراكه‌ و به‌ په‌له‌ له‌ ئۆرشه‌لیم بڕۆ ده‌ره‌وه‌، چونكه‌ شایه‌تییه‌كه‌ت كه‌ سه‌باره‌ت به‌ منه‌ وه‌ری ناگرن."  </VERS>
      <VERS vnumber="19">
          منیش وتم: "خوداوه‌ند، خۆیان ده‌زانن له‌ هه‌موو كه‌نیشته‌كان ئه‌وانه‌ی باوه‌ڕیان به‌ تۆ هه‌بوو، ده‌مگرتن و داركاریم ده‌كردن.</VERS>
      <VERS vnumber="20">كاتێ خوێنی ستیفانۆسی شایه‌تی تۆ ڕژا، من ڕاوه‌ستابووم، ڕازی بووم و پارێزگاریم له‌ جل‌وبه‌رگی بكوژانی ده‌كرد."  </VERS>
      <VERS vnumber="21">
          به‌ڵام پێی فه‌رمووم: "بڕۆ! بۆ دوور ده‌تنێرم، بۆ نه‌ته‌وان.")  </VERS>
      <VERS vnumber="22">
          تاكو ئه‌م وشه‌یه‌ گوێیان لێی ده‌گرت، ئینجا هاواریان كرد و وتیان: (له‌سه‌ر ڕووی زه‌وی مه‌یهێڵه‌! چونكه‌ ئه‌مه‌ شایانی ژیان نییه‌!)  </VERS>
      <VERS vnumber="23">
          ئینجا هاواریان كرد و جله‌كانی خۆیان فڕێده‌دا و خۆڵیان به‌ هه‌وادا ده‌كرد.</VERS>
      <VERS vnumber="24">فه‌رمانده‌كه‌ فه‌رمانی دا بۆ سه‌ربازگه‌ ببردرێت و له‌ ژێر قامچی لێی بكۆڵنه‌وه‌، تاكو بزانێت بۆچی ئاوا هاواریان لێی ده‌كرد.  </VERS>
      <VERS vnumber="25">
          كاتێ به‌ستایانه‌وه‌ تاكو به‌ قامچی لێی بده‌ن، پۆڵۆس به‌ سه‌رپه‌له‌كه‌ی وت كه‌ له‌وێ وه‌ستا بوو: (یاساییه‌ بۆتان پێش دادگاییكردنی هاوڵاتی ڕۆمانی به‌ر قامچی بده‌ن؟)</VERS>
      <VERS vnumber="26">كاتێ سه‌رپه‌له‌كه‌ گوێی لێ‌بوو چووه‌ لای فه‌رمانده‌كه‌، هه‌واڵی پێ‌دا و وتی: (ئه‌وه‌ به‌ته‌مای چی ده‌كه‌یت؟ ئه‌م پیاوه‌ هاوڵاتی ڕۆمانییه‌!)  </VERS>
      <VERS vnumber="27">
          فه‌رمانده‌كه‌ش هات و پێی‌ووت: (پێم بڵێ، تۆ هاوڵاتی ڕۆمانیت؟) </VERS>
      <VERS vnumber="28">
          فه‌رمانده‌كه‌ وتی: (به‌ پاره‌یه‌كی زۆر ئه‌م هاوڵاتی بوونه‌م وه‌رگرت.) </VERS>
      <VERS vnumber="29">
          ئه‌وانه‌ی به‌ته‌مابوون لێی بكۆڵنه‌وه‌ یه‌كسه‌ر لێی دووركه‌وتنه‌وه‌، فه‌رمانده‌كه‌ش كه‌ زانی هاوڵاتی ڕۆمانییه‌ و وا كۆتی كردووه‌، ترسا.  </VERS>
      <VERS vnumber="30">
          بۆ به‌یانی ویستی به‌ ته‌واوی بزانێت بۆچی جوله‌كه‌ سكاڵای لێ‌ده‌كه‌ن، ئازادی كرد و فه‌رمانی دا كاهینانی باڵا و هه‌موو سه‌نهه‌درین كۆببنه‌وه‌، پۆڵۆسی بانگ‌كرد و له‌به‌رده‌میان‌دا ڕایگرت.  </VERS>
    </CHAPTER>
    <CHAPTER cnumber="23">
      <VERS vnumber="1">
          پۆڵۆس ڕووانییه‌ سه‌نهه‌درین و وتی: (برایان، تاكو ئه‌مڕۆ به‌ ته‌واوی ویژدانێكی پاك بۆ خودا ژیاوم.)</VERS>
      <VERS vnumber="2">حه‌نانیای سه‌رۆك كاهین فه‌رمانی به‌وانه‌ دا كه‌ له‌لای ڕاوه‌ستابوون تاكو به‌ ده‌می‌دا بكێشن.</VERS>
      <VERS vnumber="3">پۆڵۆس پێی‌ووت: (خودا لێت بدات، ئه‌ی دیواری سپیكراو! چۆن دانیشتووی به‌گوێره‌ی ته‌ورات حوكمم ده‌ده‌یت، كه‌چی پێچه‌وانه‌ی ته‌ورات فه‌رمانی لێدانم ده‌ده‌یت؟)  </VERS>
      <VERS vnumber="4">
          ئه‌وانه‌ی له‌لای ڕاوه‌ستابوون وتیان: (ئایا جنێو به‌ سه‌رۆك كاهینی خودا ده‌ده‌یت؟)  </VERS>
      <VERS vnumber="5">
          پۆڵۆس وتی: (برایان نه‌مده‌زانی سه‌رۆك كاهینه‌، چونكه‌ نووسراوه‌: {به‌ خراپه‌ باسی سه‌ركرده‌یه‌كی گه‌له‌كه‌ت مه‌كه‌.})  </VERS>
      <VERS vnumber="6">
          پۆڵۆس ده‌یزانی به‌شێك سه‌دوقین و به‌شێك فه‌ریسی، له‌ سه‌نهه‌درین‌دا هاواری كرد: (برایان، من فه‌ریسی كوڕی فه‌ریسیم. له‌به‌ر هیوام به‌ هه‌ڵستانه‌وه‌ی مردووان وا حوكم ده‌درێم.)</VERS>
      <VERS vnumber="7">كه‌ ئه‌مه‌ی وت، ناكۆكی كه‌وته‌ نێوان فه‌ریسی و سه‌دوقییه‌كان و كۆمه‌ڵه‌كه‌ دابه‌ش بوو.</VERS>
      <VERS vnumber="8">چونكه‌ سه‌دوقییه‌كان ده‌ڵێن هه‌ڵستانه‌وه‌ و فریشته‌ و ڕۆح نین، به‌ڵام فه‌ریسییه‌كان دان به‌ هه‌موو ئه‌مانه‌دا ده‌نێن.  </VERS>
      <VERS vnumber="9">
          ئینجا هاوار به‌رزبۆوه‌، هه‌ندێك مالمه‌كانی كۆمه‌ڵه‌ی فه‌ریسییه‌كان هه‌ڵستان و به‌ توندی ده‌مه‌قاڵه‌یان ده‌كرد: (تاوان له‌م پیاوه‌دا نابینین. مه‌گه‌ر ڕۆحێك یان فریشته‌ له‌گه‌ڵی‌دا دووابێت؟)</VERS>
      <VERS vnumber="10">كاتێ ناكۆكییه‌كه‌ په‌ره‌ی سه‌ند، فه‌رمانده‌كه‌ ترسا پۆڵۆس پارچه‌ بكه‌ن، ئینجا فه‌رمانی به‌ سه‌ربازه‌كان دا دابه‌زن، له‌نێوانیان‌دا بیڕفێنن و بیبه‌نه‌وه‌ سه‌ربازگه‌.  </VERS>
      <VERS vnumber="11">
          بۆ شه‌وی پاشتر، خوداوه‌ند له‌لای ڕاوه‌ستا و فه‌رمووی: (وره‌ت به‌رزبێت! وه‌ك له‌ ئۆرشه‌لیم شایه‌تیت بۆ من دا، ده‌بێ له‌ ڕۆماش ئاوا شایه‌تی بده‌یت.)  </VERS>
      <VERS vnumber="12">
          كاتێ ڕۆژهه‌ڵات جوله‌كه‌ پیلانیان كێشا، سوێندیان خوارد و وتیان كه‌ نه‌ بخۆن و نه‌ بخۆنه‌وه‌ تاكو پۆڵۆس ده‌كوژن.</VERS>
      <VERS vnumber="13">ئه‌وانه‌ی ئه‌م پیلانه‌یان كێشا له‌ چل زیاتر بوون.</VERS>
      <VERS vnumber="14">چوونه‌ لای كاهینانی باڵا و پیران، وتیان: (سوێندمان خواردووه‌ تامی هیچ نه‌كه‌ین تاكو پۆڵۆس ده‌كوژین.</VERS>
      <VERS vnumber="15">ئێستاش ئێوه‌ و سه‌نهه‌درین به‌ فه‌رمانده‌كه‌ ڕابگه‌یه‌نن، به‌ڵكو بۆ لاتان بینێرێت، وه‌ك بتانه‌وێت وردتر له‌ بابه‌ته‌كه‌ی بكۆڵنه‌وه‌. ئێمه‌ش پێش نزیك كه‌وتنه‌وه‌ی ئاماده‌ین بۆ كوشتنی.)  </VERS>
      <VERS vnumber="16">
          به‌ڵام خوشكه‌زاكه‌ی پۆڵۆس به‌ بۆسه‌كه‌ی بیست، هاته‌ سه‌ربازگه‌ و هه‌واڵی دایه‌ پۆڵۆس.  </VERS>
      <VERS vnumber="17">
          جا پۆڵۆس سه‌رپه‌لێكی بانگ‌كرد، وتی: (ئه‌م گه‌نجه‌ ببه‌ لای فه‌رمانده‌كه‌، چونكه‌ هه‌واڵێكی پێیه‌ بیداتێ.)</VERS>
      <VERS vnumber="18">ئه‌ویش بردییه‌ لای فه‌رمانده‌كه‌. </VERS>
      <VERS vnumber="19">
          فه‌رمانده‌كه‌ش ده‌ستی گرت و به‌ ته‌نها بردییه‌ ئه‌و لاوه‌، لێی پرسی: (چیت هه‌یه‌ پێمی بڵێی؟)  </VERS>
      <VERS vnumber="20">
          وتی: (جوله‌كه‌ ڕێككه‌وتوون داوات لێ بكه‌ن كه‌ به‌یانی پۆڵۆس بنێریته‌ سه‌نهه‌درین، وه‌ك بیانه‌وێت وردتر لێی بكۆڵنه‌وه‌.</VERS>
      <VERS vnumber="21">بۆیه‌ مه‌چووه‌ سه‌ر ڕای ئه‌وان، چونكه‌ زیاتر له‌ چل پیاویان له‌ بۆسه‌ دان بۆی، سوێندیان خواردووه‌ نه‌خۆن و نه‌خۆنه‌وه‌ تاكو ده‌یكوژن. ئێستا ئاماده‌ن و چاوه‌ڕێی به‌ڵێنن له‌ تۆوه‌.)  </VERS>
      <VERS vnumber="22">
          فه‌رمانده‌كه‌ گه‌نجه‌كه‌ی به‌ڕێ‌كرد و فه‌رمانی پێ‌دا: (به‌ كه‌س نه‌ڵێیت كه‌ ئه‌مه‌ت به‌ من وتووه‌.)  </VERS>
      <VERS vnumber="23">
          ئینجا دووان له‌ سه‌رپه‌له‌كانی بانگ‌كرد و وتی: (دوو سه‌د سه‌رباز له‌گه‌ڵ حه‌فتا سوار و دوو سه‌د ڕم‌هه‌ڵگر ئاماده‌ بكه‌ن، تاكو له‌ كاتژمێر نۆی شه‌و بچنه‌ قه‌یسه‌رییه‌.</VERS>
      <VERS vnumber="24">هه‌روه‌ها وڵاخ ئاماده‌ بكرێ تاكو پۆڵۆس سواری بێت و به‌ سه‌لامه‌تی بیگه‌یێننه‌ لای فیلیكسی فه‌رمانڕه‌وا.)  </VERS>
      <VERS vnumber="25">
          نامه‌یه‌كی نووسی ئه‌مه‌ی تێدابوو:  </VERS>
      <VERS vnumber="26">
          (له‌ كلودیۆس لیسیاس </VERS>
      <VERS vnumber="27">
          ئه‌م پیاوه‌، جوله‌كه‌ گرتییان و خه‌ریك بوو بیكوژن، به‌ڵام له‌گه‌ڵ سه‌ربازان چووم و ڕزگارم كرد، چونكه‌ بیستمه‌وه‌ هاوڵاتی ڕۆمانییه‌.</VERS>
      <VERS vnumber="28">ده‌مویست بزانم به‌ چی تاوانباری ده‌كه‌ن، بردمه‌ سه‌نهه‌درینه‌كه‌یان.</VERS>
      <VERS vnumber="29">بینیم له‌به‌ر كاروباری ته‌وراته‌كه‌یان تاوانبار كراوه‌، به‌ڵام تاوانێكی له‌سه‌ر نه‌بوو كه‌ شایانی مردن یان به‌ندكردن بێت.</VERS>
      <VERS vnumber="30">دواتر زانیمه‌وه‌ پیلانێك له‌م پیاوه‌ ده‌كرێت، یه‌كسه‌ر بۆ لای تۆم نارد، فه‌رمانم به‌ سكاڵاكاران كرد چییان له‌سه‌ری هه‌یه‌ له‌لای تۆ باسی بكه‌ن.)  </VERS>
      <VERS vnumber="31">
          بۆیه‌ سه‌ربازان وه‌ك فه‌رمانیان پێ كرابوو، پۆڵۆسیان برد و به‌ شه‌و بۆ ئه‌نتیپاتریسیان هێنا.</VERS>
      <VERS vnumber="32">بۆ به‌یانی سواره‌كانیان له‌گه‌ڵ نارد و خۆیان بۆ سه‌ربازگه‌ گه‌ڕانه‌وه‌.</VERS>
      <VERS vnumber="33">سواره‌كانیش چوونه‌ قه‌یسه‌رییه‌ و نامه‌كه‌یان دایه‌ فه‌رمانڕه‌وا و پۆڵۆسیان برده‌ به‌رده‌می.</VERS>
      <VERS vnumber="34">خوێندییه‌وه‌ و پرسی خه‌ڵكی چ ناوچه‌یه‌كه‌. زانی خه‌ڵكی كیلیكیایه‌،</VERS>
      <VERS vnumber="35">وتی: (كه‌ی سكاڵاكاران گه‌یشتن، گوێت لێ ده‌گرم.) ئینجا فه‌رمانی دا له‌ كۆشكی هێرۆدس پاسه‌وانی بكرێت.  </VERS>
    </CHAPTER>
    <CHAPTER cnumber="24">
      <VERS vnumber="1">
          پاش پێنج ڕۆژ حه‌نانیای سه‌رۆك كاهین و هه‌ندێ پیر و پارێزه‌رێك به‌ ناوی ته‌رتولۆس هاتن، له‌لای فه‌رمانڕه‌وا سكاڵایان له‌ پۆڵۆس كرد.</VERS>
      <VERS vnumber="2">كاتێ بانگیان كرد، ته‌رتولۆس ده‌ستی به‌ سكاڵاكه‌ كرد و وتی: (فیلیكسی پایه ‌به‌رز، به‌هۆی دووربینیت وا له‌ ئاشتییه‌كی زۆر داین و ئه‌م گه‌له‌ چاكسازی بۆ ده‌كرێت،</VERS>
      <VERS vnumber="3">به‌ هه‌موو شێوه‌یه‌ك و له‌ هه‌موو شوێنێك به‌ سوپاسه‌وه‌ به‌مه‌ ده‌زانین.</VERS>
      <VERS vnumber="4">به‌ڵام تاكو زیاتر ماندووت نه‌كه‌م، داواكارم به‌ نیانی خۆت، به‌ كورتی گوێمان لێ بگریت.  </VERS>
      <VERS vnumber="5">
          بینیمان ئه‌م پیاوه‌ گێره‌شێوێنه‌ و له‌ناو هه‌موو جوله‌كه‌ی سه‌راپای جیهان‌دا ئاژاوه‌ ده‌نێته‌وه‌، پێشه‌وای ڕێبازی ناسیره‌ییه‌كانه‌.</VERS>
      <VERS vnumber="6">هه‌وڵی دا په‌رستگا گڵاو بكات و ئێمه‌ش گرتمان. [ویستمان به‌گوێره‌ی ته‌وراتی خۆمان حوكمی بده‌ین.</VERS>
      <VERS vnumber="7">به‌ڵام لیسیاسی فه‌رمانده‌ هات و به‌ زه‌بری هێز له‌ ده‌ستی سه‌ندین و</VERS>
      <VERS vnumber="8">فه‌رمانی به‌ سكاڵاكارانی كرد بێنه‌ لات.] جا ئه‌گه‌ر لێی بكۆڵیته‌وه‌، هه‌ر له‌ خۆی هه‌موو ئه‌و شتانه‌ ده‌زانیت كه‌ سكاڵای له‌و پێ ده‌كه‌ین.)  </VERS>
      <VERS vnumber="9">
          جوله‌كه‌ش لایه‌نگریان كرد و وتیان، شته‌كان وایه‌.  </VERS>
      <VERS vnumber="10">
          كه‌ فه‌رمانڕه‌وا ئاماژه‌ی بۆ كرد قسه‌ بكات، پۆڵۆس وه‌ڵامی دایه‌وه‌: (ده‌زانم ساڵانێكی زۆره‌ تۆ دادوه‌ری ئه‌م گه‌له‌یت، بۆیه‌ به‌ خۆشییه‌وه‌ به‌رگری له‌ خۆم ده‌كه‌م.</VERS>
      <VERS vnumber="11">ده‌توانیت دڵنیابیت، دوازده‌ ڕۆژ تێپه‌ڕی نه‌كردووه‌ كه‌ بۆ په‌رستن هاتوومه‌ته‌ ئۆرشه‌لیم.</VERS>
      <VERS vnumber="12">نه‌ له‌ په‌رستگا منیان بینیوه‌ مشتومڕ له‌گه‌ڵ یه‌كێك بكه‌م و نه‌ خه‌ڵكم وروژاندووه‌، نه‌ له‌ كه‌نیشته‌كان و نه‌ له‌ هیچ شوێنێكی ئه‌م شاره‌.</VERS>
      <VERS vnumber="13">ناتوانن ئه‌و شتانه‌ بسه‌لمێنن كه‌ ئێستا پێی تاوانبارم ده‌كه‌ن.</VERS>
      <VERS vnumber="14">به‌ڵام ئه‌مه‌ بۆ تۆ ده‌دركێنم، به‌گوێره‌ی ئه‌و ڕێگایه‌ی پێی ده‌ڵێن ڕێباز ئاوا خودای باوكانم ده‌په‌رستم، باوه‌ڕم هه‌یه‌ به‌ هه‌موو ئه‌وه‌ی به‌گوێره‌ی ته‌وراته‌ و له‌ سیپاره‌ی پێغه‌مبه‌ران‌دا نووسراوه‌.</VERS>
      <VERS vnumber="15">هیوام به‌ خودایه‌ له‌وه‌ی خۆیان چاوه‌ڕێی ده‌كه‌ن، كه‌ هه‌ڵستانه‌وه‌ ده‌بێت، بۆ ڕاستودروستان و خراپه‌كارانیش.</VERS>
      <VERS vnumber="16">بۆیه‌ خۆم ڕاده‌هێنم تاكو هه‌میشه‌ ویژدانێكی پاكم به‌رامبه‌ر خودا و خه‌ڵك هه‌بێت.  </VERS>
      <VERS vnumber="17">
          دوای ساڵانێكی زۆر گه‌ڕامه‌وه‌ تاكو پیتاك بۆ گه‌له‌كه‌م بهێنم و قوربانی بكه‌م.</VERS>
      <VERS vnumber="18">له‌مه‌ منیان بینی له‌ په‌رستگادا خۆم پاك كردبۆوه‌، به‌ڵام نه‌ له‌ناو خه‌ڵك و نه‌ له‌ناو ئاژاوه‌.</VERS>
      <VERS vnumber="19">به‌ڵام هه‌ندێك جوله‌كه‌ی ئاسیا، ده‌بووایه‌ بهاتبوونایه‌ لات و سكاڵا بكه‌ن، ئه‌گه‌ر شتێكیان له‌سه‌رم هه‌بووایه‌.</VERS>
      <VERS vnumber="20">یان با خۆیان بڵێن چ تاوانێكیان دۆزییه‌وه‌، كاتێ له‌به‌رده‌م سه‌نهه‌درین‌دا ڕاوه‌ستام،</VERS>
      <VERS vnumber="21">جگه‌ له‌م ڕاگه‌یاندنه‌ كاتێ له‌نێویان ڕاوه‌ستابووم هاوارم كرد: "سه‌باره‌ت به‌ هه‌ڵستانه‌وه‌ی مردووانه‌ ئه‌مڕۆ ئێوه‌ حوكمم ده‌ده‌ن!")  </VERS>
      <VERS vnumber="22">
          فیلیكسیش دوایخستن، كه‌ وردتری ده‌رباره‌ی ڕێگاكه‌  ده‌زانی، وتی: (كه‌ لیسیاسی فه‌رمانده‌ هات، ئه‌وا بڕیار له‌ بابه‌ته‌كانی ئێوه‌ ده‌ده‌م.)</VERS>
      <VERS vnumber="23">ئینجا فه‌رمانی به‌ سه‌رپه‌له‌كه‌ دا كه‌ چاودێری بكرێت، به‌ڵام هه‌ندێك سه‌ربه‌ستی هه‌بێت، كه‌سیش ڕێگا له‌ هاوڕێیه‌كانی نه‌گرێت بۆ خزمه‌تكردنی.  </VERS>
      <VERS vnumber="24">
          پاش چه‌ند ڕۆژێك فیلیكس و دروسیلای ژنی هاتن، كه‌ جوله‌كه‌ بوو، پۆڵۆسی بانگ‌كرد و له‌باره‌ی باوه‌ڕ به‌ عیسای مه‌سیح گوێی لێ گرت.</VERS>
      <VERS vnumber="25">له‌مه‌ڕ ڕاستودروستی و خۆڕاگرتن و حوكمدانی داهاتوو ده‌دووا، فیلیكس ترسا و وتی: (ئێستا بڕۆ. كه‌ی كاتم هه‌بوو بانگت ده‌كه‌مه‌وه‌.)</VERS>
      <VERS vnumber="26">به‌ هیوا بوو پۆڵۆس پاره‌ی بداتێ، بۆیه‌ به‌رده‌وام بانگی ده‌كرد و قسه‌ی له‌گه‌ڵ ده‌كرد.  </VERS>
      <VERS vnumber="27">
          دوو ساڵ تێپه‌ڕی و پوركیۆس فستۆس شوێنی فیلیكسی گرته‌وه‌. به‌ڵام ده‌یویست ڕه‌زامه‌ندی جوله‌كه‌ به‌ده‌ست‌بهێنێت، فیلیكس پۆڵۆسی له‌ به‌ندیخانه‌ هێشته‌وه‌.  </VERS>
    </CHAPTER>
    <CHAPTER cnumber="25">
      <VERS vnumber="1">
          كاتێ فستۆس گه‌یشته‌ هه‌رێمه‌كه‌، دوای سێ ڕۆژ له‌ قه‌یسه‌رییه‌وه‌ چووه‌ ئۆرشه‌لیم.</VERS>
      <VERS vnumber="2">كاهینانی باڵا و ڕابه‌رانی جوله‌كه‌ سكاڵایان له‌ پۆڵۆس كرد و لێی پاڕانه‌وه‌،</VERS>
      <VERS vnumber="3">تكایان لێ‌كرد چاكه‌یه‌كیان له‌گه‌ڵ بكات به‌وه‌ی پۆڵۆس بنێرێته‌ ئۆرشه‌لیم. چونكه‌ له‌سه‌ر ڕێگا بۆسه‌یان بۆ نابۆوه‌ تاكو بیكوژن.</VERS>
      <VERS vnumber="4">فستۆس وه‌ڵامی دایه‌وه‌ كه‌ پۆڵۆس له‌ قه‌یسه‌رییه‌ پاسه‌وانی لێ بكرێت، به‌ خۆی به‌ته‌مایه‌ زوو به‌ڕێ‌بكه‌وێت.</VERS>
      <VERS vnumber="5">ئینجا وتی: (با گه‌وره‌ پیاوانتان له‌گه‌ڵم بێن، ئه‌گه‌ر پیاوه‌كه‌ خراپه‌یه‌كی هه‌یه‌، با سكاڵای لێ بكه‌ن.)  </VERS>
      <VERS vnumber="6">
          دوای هه‌شت تاكو ده‌ ڕۆژ له‌گه‌ڵیان مایه‌وه‌، چووه‌ قه‌یسه‌رییه‌. بۆ به‌یانی له‌سه‌ر كورسی دادوه‌ری دانیشت، فه‌رمانی دا پۆڵۆس بهێنن.</VERS>
      <VERS vnumber="7">كاتێ هات، ئه‌و جوله‌كانه‌ی له‌ ئۆرشه‌لیم هاتبوون لێی كۆبوونه‌وه‌، تاوانی زۆر و ترسناكیان خسته‌ پاڵی، به‌ڵام نه‌یانتوانی بیسه‌لمێنن.  </VERS>
      <VERS vnumber="8">
          ئه‌وسا پۆڵۆس به‌رگری له‌ خۆی كرد: (نه‌ دژی ته‌وراتی جوله‌كه‌ و نه‌ دژی په‌رستگا و نه‌ دژی قه‌یسه‌ر گوناهم نه‌كردووه‌.)  </VERS>
      <VERS vnumber="9">
          به‌ڵام فستۆس ده‌یویست چاكه‌ له‌گه‌ڵ جوله‌كه‌دا بكات، له‌ پۆڵۆسی پرسی: (ده‌ته‌وێ بچیته‌ ئۆرشه‌لیم و له‌وێ سه‌باره‌ت به‌م شتانه‌ دادگاییت بكه‌م؟)  </VERS>
      <VERS vnumber="10">
          پۆڵۆس وتی: (له‌به‌رده‌م كورسی دادوه‌ری قه‌یسه‌ر وه‌ستاوم، ده‌بێت لێره‌ش دادگایی بكرێم. خراپه‌م له‌گه‌ڵ جوله‌كه‌ نه‌كردووه‌، خۆت باش ده‌زانیت.</VERS>
      <VERS vnumber="11">ئه‌گه‌ر تاوانێكم كردبێت شایانی سزای مردن بێت، ئه‌وا له‌ مردن ڕام‌نه‌ده‌كرد. به‌ڵام ئه‌گه‌ر ئه‌و شتانه‌ی منی پێ تاوانبار ده‌كه‌ن ڕاست نه‌بێت، ئه‌وا كه‌س ناتوانێت بمداته‌ ده‌ستیان. داواكه‌م ده‌ده‌مه‌ قه‌یسه‌ر!)  </VERS>
      <VERS vnumber="12">
          ئینجا فستۆس له‌گه‌ڵ ڕاوێژكاران قسه‌ی كرد و وه‌ڵامی دایه‌وه‌: (داواكه‌ت دایه‌ قه‌یسه‌ر، ده‌چیته‌ لای قه‌یسه‌ر!)  </VERS>
      <VERS vnumber="13">
          دوای چه‌ند ڕۆژێك شا ئه‌گریپاس و به‌رنیكی هاتنه‌ قه‌یسه‌رییه‌ تاكو سڵاو له‌ فستۆس بكه‌ن.</VERS>
      <VERS vnumber="14">كاتێ چه‌ند ڕۆژێكیان له‌وێ به‌سه‌ربرد، فستۆس بابه‌تی پۆڵۆسی خسته‌ به‌رده‌م پاشا، وتی: (پیاوێك لێره‌یه‌ فیلیكس به‌ گیراوی به‌جێی‌هێشت.</VERS>
      <VERS vnumber="15">كاتێ چوومه‌ ئۆرشه‌لیم، كاهینانی باڵا و پیرانی جوله‌كه‌ داوایان خسته‌ پێشم تاكو تاوانبار بكرێت.  </VERS>
      <VERS vnumber="16">
          جا پێم وتن نه‌ریتی ڕۆمانییه‌كان نییه‌ پێش ڕووبه‌ڕووكردنه‌وه‌ی سكاڵا لێ‌كراو و سكاڵاكاران كه‌سێك به‌ده‌سته‌وه‌ بده‌ن، تاكو ده‌رفه‌تی به‌رگری له‌ دژی سكاڵاكه‌ هه‌بێت.</VERS>
      <VERS vnumber="17">كاتێ لێره‌ كۆبوونه‌وه‌، خێرا بۆ به‌یانییه‌كه‌ی له‌سه‌ر كورسی دادوه‌ری دانیشتم، فه‌رمانم دا پیاوه‌كه‌ بهێنن.</VERS>
      <VERS vnumber="18">كاتێ سكاڵاكاران به‌رامبه‌ری وه‌ستان، تاوانێكی وایان نه‌هێنا له‌وه‌ی بیرم بۆی ده‌چوو،</VERS>
      <VERS vnumber="19">به‌ڵكو مشتومڕیان له‌سه‌ر هه‌ندێك بابه‌ت هه‌بوو تایبه‌ت به‌ ئایینیان و ده‌رباره‌ی پیاوێكی مردوو به‌ ناوی عیسا كه‌ پۆڵۆس ده‌ڵێت زیندووه‌.</VERS>
      <VERS vnumber="20">كاتێ دڵنیا نه‌بووم چۆن لێكۆڵینه‌وه‌ له‌م شتانه‌ بكه‌م، وتم له‌وانه‌یه‌ حه‌ز بكات بچێته‌ ئۆرشه‌لیم و له‌وێ له‌مه‌ڕ ئه‌م شتانه‌ دادگایی بكرێت.</VERS>
      <VERS vnumber="21">به‌ڵام كاتێ پۆڵۆس داواكارییه‌كه‌ی به‌رزكرده‌وه‌ كه‌ بۆ بڕیاری ئیمپراتۆر بهێڵدرێته‌وه‌، فه‌رمانم دا بیهێڵنه‌وه‌ تاكو بۆ قه‌یسه‌ری ده‌نێرم.)  </VERS>
      <VERS vnumber="22">
          ئه‌گریپاس به‌ فستۆسی وت: (حه‌زم ده‌كرد خۆم گوێم له‌م پیاوه‌ بگرتبووایه‌.) وتی: (به‌یانی گوێت لێی ده‌بێت.)  </VERS>
      <VERS vnumber="23">
          بۆ به‌یانی ئه‌گریپاس و به‌رنیكی به‌ ئاهه‌نگێكی گه‌وره‌وه‌ هاتن، له‌گه‌ڵ فه‌رمانده‌ و پیاوماقوڵانی شار هاتنه‌ هۆڵی گوێگرتن، فستۆس فه‌رمانی دا و پۆڵۆس هێنرا.</VERS>
      <VERS vnumber="24">فستۆس وتی: (شا ئه‌گریپاس و هه‌موو ئاماده‌بووانی له‌گه‌ڵمان دان: ئه‌م پیاوه‌ی ده‌یبینن، هه‌موو گه‌لی جوله‌كه‌ له‌ ئۆرشه‌لیم و لێره‌ لێم پاڕانه‌وه‌، هاواریان ده‌كرد كه‌ نابێت چیتر بژیێت.</VERS>
      <VERS vnumber="25">به‌ڵام بۆم ده‌ركه‌وت هیچی نه‌كردووه‌ شایانی مردن بێت، به‌ڵام خۆی داواكارییه‌كه‌ی دایه‌ ئیمپراتۆر، بڕیارم دا بینێرم.</VERS>
      <VERS vnumber="26">له‌مه‌ڕ ئه‌مه‌ شتێكم نییه‌ به‌ دڵنیایی بۆ گه‌وره‌مان بینووسم، بۆیه‌ هێنامه‌ به‌رده‌متان، به‌ تایبه‌تی به‌رده‌می تۆ، شا ئه‌گریپاس، تاكو كه‌ لێكۆڵینه‌وه‌ كرا، شتێكم هه‌بێت بینووسم.</VERS>
      <VERS vnumber="27">چونكه‌ به‌لای منه‌وه‌ شیاو نییه‌ گیراوێك بنێرم بێ دیاریكردنی ئه‌و تاوانه‌ی له‌ ئه‌ستۆیه‌تی.)  </VERS>
    </CHAPTER>
    <CHAPTER cnumber="26">
      <VERS vnumber="1">
          ئه‌گریپاس به‌ پۆڵۆسی وت: (ڕێگات دراوه‌تێ باسی خۆت بكه‌یت.) ئینجا پۆڵۆس ده‌ستی درێژكرد و به‌رگری كرد:</VERS>
      <VERS vnumber="2">(شا ئه‌گریپاس، خۆم به‌ به‌خته‌وه‌ر ده‌زانم كه‌ ئه‌مڕۆ له‌به‌رده‌م تۆ به‌رگری له‌ خۆم بكه‌م، سه‌باره‌ت به‌ هه‌موو ئه‌و شتانه‌ی جوله‌كه‌ منیان پێ تۆمه‌تبار كردووه‌،</VERS>
      <VERS vnumber="3">به‌ تایبه‌تی تۆ له‌ هه‌موو نه‌ریت و كێشه‌ی جوله‌كه‌ شاره‌زایت، بۆیه‌ لێت ده‌پاڕێمه‌وه‌ به‌ ئارامی گوێم لێ بگریت.  </VERS>
      <VERS vnumber="4">
          شێوازی ژیانم له‌ لاویه‌تیم و له‌ سه‌ره‌تاوه‌ له‌ناو گه‌له‌كه‌م و له‌ ئۆرشه‌لیم بووه‌، هه‌موو جوله‌كه‌ش ده‌زانن.</VERS>
      <VERS vnumber="5">له‌مێژه‌ منیان ناسیوه‌، ئه‌گه‌ر بیانه‌وێت شایه‌تی بده‌ن كه‌وا وه‌ك فه‌ریسی ژیاوم، توندترین ڕێبازی ئایینه‌كه‌مان.</VERS>
      <VERS vnumber="6">ئێستاش له‌سه‌ر ئه‌و هیوایه‌ ڕاوه‌ستاوم و حوكم ده‌كرێم كه‌ به‌و به‌ڵێنانه‌یه‌ خودا به‌ باوكانمانی داوه‌،</VERS>
      <VERS vnumber="7">ئه‌وه‌ی دوازده‌ هۆزه‌كه‌مان شه‌و و ڕۆژ به‌ په‌رۆشه‌وه‌ خواپه‌رستی ده‌كه‌ن، به‌ هیوای ده‌ستكه‌وتنی. ئه‌ی پاشا، له‌به‌ر ئه‌م هیوایه‌ جوله‌كه‌ تۆمه‌تبارم ده‌كه‌ن.</VERS>
      <VERS vnumber="8">بۆچی ئێوه‌ باوه‌ڕ ناكه‌ن كه‌ خودا مردووان هه‌ڵده‌ستێنیته‌وه‌؟  </VERS>
      <VERS vnumber="9">
          له‌ ڕاستی‌دا خۆم پێم وابوو كه‌ پێویسته‌ زۆر شت دژی ناوی عیسای ناسیره‌یی بكه‌م.</VERS>
      <VERS vnumber="10">له‌ ئۆرشه‌لیم ئه‌وه‌م كرد، ده‌سه‌ڵاتم له‌ كاهینانی باڵا وه‌رگرت و زۆر له‌ پیرۆزكراوانم خسته‌ زیندان، بۆ كوشتنیان ده‌نگم ده‌دا.</VERS>
      <VERS vnumber="11">له‌ هه‌موو كه‌نیشته‌كان‌دا زۆر جار سزام ده‌دان تاكو ناچاریان بكه‌م كفر بكه‌ن. ئه‌وه‌نده‌ لێیان به‌ كینه‌ بووم ته‌نانه‌ت له‌ شاره‌كانی ده‌ره‌وه‌ش ده‌مچه‌وساندنه‌وه‌.  </VERS>
      <VERS vnumber="12">
          له‌وه‌دا به‌ ده‌سه‌ڵات و مۆڵه‌تی كاهینانی باڵا ده‌چوومه‌ دیمه‌شق.</VERS>
      <VERS vnumber="13">جا ئه‌ی پاشا، له‌ نیوه‌ڕۆدا به‌ ڕێگاوه‌ ڕووناكییه‌كم له‌ ئاسمانه‌وه‌ بینی، دره‌وشاوه‌تر له‌ تیشكدانه‌وه‌ی ڕۆژ، ده‌وروبه‌ری من و هاوڕێیانمی ڕووناك كرده‌وه‌.</VERS>
      <VERS vnumber="14">هه‌موومان كه‌وتینه‌ سه‌ر زه‌وی. ئینجا گوێم له‌ ده‌نگێك بوو به‌ زمانی عیبری پێی فه‌رمووم: "شاول، شاول، بۆچی ده‌مچه‌وسێنیته‌وه‌؟ بۆت زه‌حمه‌ته‌ لوشكه‌ له‌ نه‌قیزه‌ی من باوێی."  </VERS>
      <VERS vnumber="15">
          منیش وتم: "تۆ كێیت گه‌وره‌م؟"  خوداوه‌ند فه‌رمووی: "من عیسام، ئه‌وه‌ی تۆ ده‌یچه‌وسێنیته‌وه‌.</VERS>
      <VERS vnumber="16">به‌ڵام هه‌سته‌ و له‌سه‌ر پێیه‌كانت ڕاوه‌سته‌. چونكه‌ له‌به‌ر ئه‌مه‌ بۆت ده‌ركه‌وتم، تاكو وه‌ك خزمه‌تكار و شایه‌ت هه‌ڵتبژێرم بۆ ئه‌وه‌ی بینیت و ئه‌وه‌ی تیای‌دا بۆت ده‌رده‌كه‌وم.</VERS>
      <VERS vnumber="17">ڕزگارت ده‌كه‌م له‌ گه‌له‌كه‌ت و له‌و نه‌ته‌وانه‌ی تۆیان بۆ ده‌نێرم</VERS>
      <VERS vnumber="18">تاكو چاویان بكه‌یته‌وه‌، تاكو له‌ تاریكی بگه‌ڕێنه‌وه‌ بۆ ڕووناكی، له‌ ده‌سه‌ڵاتی شه‌یتان بۆ خودا، ئه‌وسا لێخۆشبوونی گوناه‌ وه‌رده‌گرن و له‌گه‌ڵ ئه‌وانه‌ی به‌ باوه‌ڕیان به‌ من پیرۆزكراون به‌شیان ده‌بێت."  </VERS>
      <VERS vnumber="19">
          له‌وساوه‌ سه‌رپێچی بینینی ئاسمانیم نه‌كردووه‌، ئه‌ی شا ئه‌گریپاس،</VERS>
      <VERS vnumber="20">به‌ڵكو یه‌كه‌م جار بۆ دانیشتووانی دیمه‌شق و ئۆرشه‌لیم ڕامگه‌یاند، تاكو هه‌موو ناوچه‌ی یه‌هودیا و نه‌ته‌وانیش تۆبه‌ بكه‌ن و بۆ خودا بگه‌ڕێنه‌وه‌، كردارێك بكه‌ن له‌ تۆبه‌كردن بوه‌شێته‌وه‌.</VERS>
      <VERS vnumber="21">له‌به‌ر ئه‌مه‌ جوله‌كه‌كان له‌ په‌رستگادا منیان گرت و هه‌وڵیان دا بمكوژن.</VERS>
      <VERS vnumber="22">به‌ڵام له‌ خوداوه‌ یارمه‌تیم ده‌ست‌كه‌وت و تاكو ئه‌مڕۆ وه‌ستاوم، شایه‌تی بۆ گه‌وره‌ و بچووك ده‌ده‌م. ته‌نها ئه‌مه‌ ده‌ڵێم كه‌ پێغه‌مبه‌ران و موسا له‌مه‌ڕ ئه‌وه‌ی خه‌ریكه‌ ڕووده‌دات وتوویانه‌،</VERS>
      <VERS vnumber="23">كه‌ مه‌سیحه‌كه‌ ئازار بچێژێت، یه‌كه‌می هه‌ڵستانه‌وه‌ی مردووان بێت، خه‌ریكه‌ ڕووناكی بۆ گه‌له‌كه‌ی و نه‌ته‌وان ڕابگه‌یه‌نێت.)  </VERS>
      <VERS vnumber="24">
          كاتێ پۆڵۆس به‌م قسانه‌ به‌رگری له‌ خۆی ده‌كرد، فستۆس هاواری كرد: (پۆڵۆس شێت بوویت! زۆری زاناییت شێتی كردوویت.)  </VERS>
      <VERS vnumber="25">
          پۆڵۆس وتی: (فستۆسی پایه‌ به‌رز، شێت نیم، به‌ڵام قسه‌ی ڕاست و شیاو ده‌كه‌م.</VERS>
      <VERS vnumber="26">چونكه‌ ئه‌م پاشایه‌ی ئازادانه‌ قسه‌ی له‌گه‌ڵ ده‌كه‌م، ئه‌م شتانه‌ ده‌زانێت، دڵنیام هیچ له‌مانه‌ له‌لای شاراوه‌ نییه‌، چونكه‌ له‌ سووچێك نه‌كراوه‌.</VERS>
      <VERS vnumber="27">ئه‌گریپاسی پاشا، باوه‌ڕت به‌ پێغه‌مبه‌ران هه‌یه‌؟ ده‌زانم باوه‌ڕت هه‌یه‌.)  </VERS>
      <VERS vnumber="28">
          ئه‌گریپاس به‌ پۆڵۆسی وت: (ده‌ته‌وێت به‌م كاته‌ كه‌مه‌ قه‌ناعه‌تم پێ بهێنی ببمه‌ مه‌سیحی؟)  </VERS>
      <VERS vnumber="29">
          پۆڵۆس وتی: (كاتی كه‌م یان زۆر، له‌ خودا ده‌پاڕێمه‌وه‌ نه‌ك ته‌نها تۆ، به‌ڵكو هه‌موو ئه‌وانه‌ی ئه‌مڕۆ گوێم لێ ده‌گرن وه‌ك منتان لێ بێت، به‌ڵام بێ ئه‌م زنجیرانه‌.)  </VERS>
      <VERS vnumber="30">
          جا پاشا و فه‌رمانڕه‌وا و به‌رنیكی و ئاماده‌بووان هه‌ڵستان،</VERS>
      <VERS vnumber="31">ده‌ڕۆیشتن و به‌ یه‌كتریان ده‌ووت: (ئه‌م پیاوه‌ شتێكی نه‌كردووه‌ شایانی مردن یان گرتن بێت.)  </VERS>
      <VERS vnumber="32">
          ئه‌گریپاس به‌ فستۆسی وت: (ئه‌گه‌ر ئه‌م پیاوه‌ داواكارییه‌كه‌ی نه‌دابووایه‌ قه‌یسه‌ر، ده‌كرا ئازاد بكرابووایه‌.)  </VERS>
    </CHAPTER>
    <CHAPTER cnumber="27">
      <VERS vnumber="1">
          كاتێك بڕیار درا به‌ ده‌ریادا بۆ ئیتالیا بڕۆین، پۆڵۆس و هه‌ندێك به‌ندكراوی دیكه‌ درانه‌ ده‌ست سه‌رپه‌لێك له‌ سوپای ئیمپراتۆر ناوی یولیۆس بوو.</VERS>
      <VERS vnumber="2">سواری كه‌شتییه‌كی ئه‌درامیتی بووین، كه‌ به‌ته‌مابوو به‌ چه‌ند شوێنێكی ئاسیادا بڕوات، جا به‌ڕێ‌كه‌وتین. ئه‌ریسته‌رخۆسی مه‌كدۆنیمان له‌گه‌ڵ‌بوو، خه‌ڵكی سالۆنیكییا.  </VERS>
      <VERS vnumber="3">
          بۆ به‌یانی گه‌یشتینه‌ سه‌یدا. یولیۆس له‌گه‌ڵ پۆڵۆس باش بوو، ڕێگای دا بچێته‌ لای براده‌رانی تاكو پێویستییه‌كانی دابین بكه‌ن.</VERS>
      <VERS vnumber="4">ئینجا له‌وێوه‌ به‌ڕێ‌كه‌وتین و به‌ په‌نای قوبرس‌دا ڕۆیشتین، چونكه‌ با پێچه‌وانه‌ بوو.</VERS>
      <VERS vnumber="5">كه‌ ئه‌و ده‌ریایه‌مان بڕی، ئه‌وه‌ی له‌ ته‌نیشت كیلیكیا و په‌مفیلیایه‌، له‌ میرای لیكیه‌ دابه‌زین.</VERS>
      <VERS vnumber="6">له‌وێ سه‌رپه‌له‌كه‌ كه‌شتییه‌كی دۆزییه‌وه‌ ئه‌سكه‌نده‌ری بوو ده‌چووه‌ ئیتالیا، سواری كردین.</VERS>
      <VERS vnumber="7">كه‌شتییه‌كه‌ ڕۆژانێكی زۆر به‌ هێواشی ده‌ڕۆیشت و به‌ زه‌حمه‌ت له‌ كنیدۆس نزیك كه‌وتینه‌وه‌، بایه‌كه‌ نه‌یهێشت زیاتر بڕۆین، به‌ په‌نای كریت‌دا و له‌ به‌رامبه‌ر سه‌رلمۆن ڕۆیشتین.</VERS>
      <VERS vnumber="8">به‌ ڕه‌نجكێشان تێپه‌ڕمان كرد و گه‌یشتینه‌ شوێنێك پێی ده‌ووترێ به‌نده‌ره‌ باشه‌كان، كه‌ شاری له‌سائیه‌ نزیكییه‌تی.  </VERS>
      <VERS vnumber="9">
          كاتێ ماوه‌یه‌كی درێژ به‌سه‌ر چوو و گه‌شتكردن ترسناك بوو، ڕۆژووگرتنیش به‌سه‌رچوو بوو. پۆڵۆس ئاگاداری كردنه‌وه‌ و</VERS>
      <VERS vnumber="10">پێی‌ووتن: (كوڕینه‌، ده‌بینم گه‌شته‌كه‌ به‌ تێكشكان و زیانێكی گه‌وره‌وه‌ ده‌بێت، نه‌ك ته‌نها بۆ كه‌شتی و باره‌كه‌ی، به‌ڵكو بۆ ژیانیشمان.)</VERS>
      <VERS vnumber="11">به‌ڵام سه‌رپه‌له‌كه‌ لایه‌نگری كه‌شتیوان و خاوه‌نه‌كه‌ی ده‌كرد، نه‌ك قسه‌ی پۆڵۆس.</VERS>
      <VERS vnumber="12">چونكه‌ به‌نده‌ره‌كه‌ بۆ به‌سه‌ربردنی زستان باش نه‌بوو، زۆربه‌یان بڕیاریان دا ئه‌وێش به‌جێ‌بهێڵن، به‌ هیوای ئه‌وه‌ی بگه‌نه‌ فینكس تاكو زستانی تێدا به‌سه‌رببه‌ن، كه‌ به‌نده‌رێكی كریت بوو ڕووه‌و باشووری ڕۆژهه‌ڵات و باكووری ڕۆژئاوا.  </VERS>
      <VERS vnumber="13">
          كه‌ شنه‌بای باشوور هه‌ڵیكرد، وایانزانی به‌ مرازیان گه‌یشتن، له‌نگه‌ریان به‌رزكرده‌وه‌ و به‌ نزیك كه‌ناری كریت‌دا تێده‌په‌ڕین.</VERS>
      <VERS vnumber="14">به‌ڵام دوای كه‌مێك گه‌رده‌لوولێك هه‌ڵیكرد، پێی ده‌ووترا ئوراكولۆن.</VERS>
      <VERS vnumber="15">كه‌شتییه‌كه‌ی گرته‌وه‌ و نه‌یتوانی ڕووبه‌ڕووی بێته‌وه‌، خۆمان به‌ده‌سته‌وه‌ دا و هاژووراین.</VERS>
      <VERS vnumber="16">به‌ره‌و په‌نای دورگه‌یه‌كی بچووك ناوی كه‌ودا بوو، به‌ زه‌حمه‌ت توانیمان به‌له‌می ڕزگاربوون بخه‌ینه‌ ژێر ڕكێفمانه‌وه‌.</VERS>
      <VERS vnumber="17">كاتێ به‌رزیان كرده‌وه‌، گوریسیان بۆ به‌ستنه‌وه‌ی كه‌شتییه‌كه‌ به‌كارده‌هێنا. ده‌ترسان بكه‌ونه‌ ناو ته‌نكاوی سیرتیس، ئیتر چارۆگه‌كانیان دابه‌زاند و ئاوا هاژووراین.</VERS>
      <VERS vnumber="18">بۆ به‌یانی ڕه‌شه‌بایه‌كه‌ توند بوو، ده‌ستیان به‌ سووككردنی باره‌كه‌ كرد.</VERS>
      <VERS vnumber="19">له‌ ڕۆژی سێیه‌م به‌ ده‌ستی خۆیان كه‌لوپه‌لی كه‌شتییه‌كه‌یان فڕێدا.</VERS>
      <VERS vnumber="20">ڕۆژانێكی زۆر نه‌ خۆرمان بینی و نه‌ ئه‌ستێره‌، ڕه‌شه‌بایه‌كه‌ به‌هێزتر ده‌بوو، له‌ كۆتایی‌دا هه‌موو هیوایه‌كی ڕزگاربوونمان بڕا.  </VERS>
      <VERS vnumber="21">
          كاتێ ماوه‌یه‌كی زۆر بوو نانیان نه‌خواردبوو، پۆڵۆس له‌ناوه‌ڕاستیان ڕاوه‌ستا و وتی: (كوڕینه‌، ده‌بووایه‌ گوێتان له‌ من بگرتبووایه‌ و كریتتان به‌جێ نه‌هێشتبووایه‌، ئه‌وسا له‌م تێكشكان و زیانه‌ دوور ده‌بوون.</VERS>
      <VERS vnumber="22">ئێستاش لێتان ده‌پاڕێمه‌وه‌ وره‌ به‌رنه‌ده‌ن، كه‌ستان ژیانی له‌ده‌ست نادات، كه‌شتییه‌كه‌ نه‌بێت.</VERS>
      <VERS vnumber="23">چونكه‌ ئه‌م شه‌و فریشته‌ی ئه‌و خودایه‌ی من هی ئه‌وم و ده‌یپه‌رستم هاته‌ لام،</VERS>
      <VERS vnumber="24">وتی: "پۆڵۆس مه‌ترسه‌! ده‌بێت تۆ له‌به‌رده‌م قه‌یسه‌ر ڕاوه‌ستیت و ئه‌وه‌تا خودا ژیانی هه‌موو ئه‌وانه‌ت ده‌داتێ كه‌ له‌گه‌ڵت گه‌شت ده‌كه‌ن."</VERS>
      <VERS vnumber="25">كه‌واته‌ كوڕینه‌، وره‌به‌رز بن. چونكه‌ باوه‌ڕم به‌ خودا هه‌یه‌ كه‌ ئاوا ده‌بێت، وه‌ك ئه‌وه‌ی پێم وتراوه‌.</VERS>
      <VERS vnumber="26">به‌ڵام ده‌بێت بكه‌وینه‌ سه‌ر دوورگه‌یه‌ك.)  </VERS>
      <VERS vnumber="27">
          له‌ شه‌وی چوارده‌یه‌مین‌دا كه‌ هێشتا له‌ ده‌ریای ئه‌دریا ده‌هاژووراین، له‌ نیوه‌ شه‌ودا كه‌شتیوانان وایانزانی له‌ وشكایی نزیك ده‌بنه‌وه‌.</VERS>
      <VERS vnumber="28">كه‌ پێوایان بینییان بیست باڵایه‌. كه‌مێك ڕۆیشتن و پێوایانه‌وه‌ بینییان پازده‌ باڵایه‌.</VERS>
      <VERS vnumber="29">ده‌ترسان نه‌وه‌ك بكه‌ونه‌ سه‌ر به‌رد، له‌ پشته‌وه‌ چوار له‌نگه‌ریان شۆڕكرده‌وه‌ و ده‌پاڕانه‌وه‌ تاكو ڕۆژ هه‌ڵبێت.</VERS>
      <VERS vnumber="30">كه‌شتیوانان هه‌وڵیان دا له‌ كه‌شتییه‌كه‌ هه‌ڵبێن، به‌له‌می ڕزگاربوونیان بۆ ده‌ریا شۆڕكرده‌وه‌ به‌ بیانووی ئه‌وه‌ی ده‌یانه‌وێ چه‌ند له‌نگه‌رێك بهاوێنه‌ پێشه‌وه‌.</VERS>
      <VERS vnumber="31">پۆڵۆس به‌ سه‌رپه‌ل و سه‌ربازه‌كانی وت: (ئه‌گه‌ر ئه‌مانه‌ له‌ كه‌شتییه‌كه‌دا نه‌مێننه‌وه‌، ناتوانن ڕزگارتان بێت.)</VERS>
      <VERS vnumber="32">ئه‌وسا سه‌ربازه‌كان په‌تی به‌له‌مه‌كه‌یان بڕی و وازیان لێی هێنا بكه‌وێت.  </VERS>
      <VERS vnumber="33">
          كاتێ خه‌ریك بوو ڕۆژ هه‌ڵده‌هات، پۆڵۆس تكای له‌ هه‌مووان كرد نان بخۆن، وتی: (ئه‌مه‌ ڕۆژی چوارده‌یه‌مینه‌ و ئێوه‌ چاوه‌ڕوان و به‌رده‌وامن بێ ئه‌وه‌ی هیچ بخۆن و هیچ وه‌ربگرن.</VERS>
      <VERS vnumber="34">بۆیه‌ تكاتان لێ ده‌كه‌م نان بخۆن، چونكه‌ ئه‌مه‌ بۆ ڕزگاربوونتانه‌. كه‌ستان تاڵێكی سه‌ری ناكه‌وێت.)</VERS>
      <VERS vnumber="35">كه‌ ئه‌مه‌ی وت، نانێكی هه‌ڵگرت و له‌به‌رده‌م هه‌مووان سوپاسی خودای كرد، ئینجا له‌تی‌كرد و ده‌ستی به‌ خواردن كرد.</VERS>
      <VERS vnumber="36">ئیتر هه‌موو وره‌یان به‌رزبۆوه‌ و ئه‌وانیش نانیان برد.</VERS>
      <VERS vnumber="37">ئه‌وانه‌ی ناو كه‌شتییه‌كه‌ هه‌موومان دوو سه‌د و حه‌فتا و شه‌ش كه‌س بووین.</VERS>
      <VERS vnumber="38">كه‌ تێر نانیان خوارد، به‌ فڕێدانی دانه‌وێڵه‌كه‌ بۆ ناو ده‌ریا كه‌شتییه‌كه‌یان سووك‌كرد.  </VERS>
      <VERS vnumber="39">
          كاتێ ڕۆژ‌بۆوه‌، وشكایه‌تییه‌كه‌یان نه‌ده‌ناسی، به‌ڵام كه‌نداوێكیان بینی كه‌ناری هه‌بوو، ده‌یانویست ئه‌گه‌ر بتوانن كه‌شتییه‌كه‌ به‌ره‌و ئه‌وێ ببه‌ن.</VERS>
      <VERS vnumber="40">ئینجا له‌نگه‌ره‌كانیان پساند و له‌ ده‌ریادا به‌جێیان هێشتن، له‌ هه‌مان كات گوریسی سه‌وڵه‌كانی ئاراسته‌كردنیان شل‌كرد و چارۆگه‌یان بۆ بایه‌ هه‌ڵكردووه‌كه‌ هه‌ڵدا، به‌ره‌و كه‌ناره‌كه‌ ڕۆیشتن.</VERS>
      <VERS vnumber="41">به‌ڵام كه‌وته‌ ته‌نكاو و كه‌شتییه‌كه‌یان به‌ره‌و وشكایی برد، كه‌ پێشه‌كه‌ی گیربوو و نه‌جووڵا، له‌به‌ر توندی شه‌پۆڵ پشته‌وه‌ی تێكده‌شكا.  </VERS>
      <VERS vnumber="42">
          پلانی سه‌ربازه‌كان ئه‌وه‌بوو كه‌ به‌ندكراوان بكوژن نه‌وه‌ك كه‌سیان مه‌له‌ بكات و هه‌ڵبێت.</VERS>
      <VERS vnumber="43">به‌ڵام سه‌رپه‌له‌كه‌ ده‌یویست پۆڵۆس ڕزگار بكات، پلانه‌كه‌ی ڕاگرتن، فه‌رمانی دا ئه‌وانه‌ی ده‌توانن مه‌له‌ بكه‌ن با یه‌كه‌م جار ئه‌وان خۆیان فڕێده‌ن و بگه‌نه‌ وشكایی.</VERS>
      <VERS vnumber="44">ئه‌وانی دیكه‌ش هه‌ندێكیان به‌ ته‌خته‌ و هه‌ندێكیان به‌ پارچه‌كانی كه‌شتییه‌كه‌. ئیتر هه‌موو به‌ سه‌لامه‌تی گه‌یشتنه‌ وشكایی.  </VERS>
    </CHAPTER>
    <CHAPTER cnumber="28">
      <VERS vnumber="1">
          كه‌ ڕزگارمان بوو زانیمان ئه‌و دورگه‌یه‌ پێی ده‌ووترێ ماڵتا.</VERS>
      <VERS vnumber="2">دانیشتووانه‌كه‌ی چاكه‌یه‌كی له‌ ڕادده‌به‌ده‌ریان له‌گه‌ڵ كردین، چونكه‌ ئاگریان بۆ كردینه‌وه‌ و پێشوازییان له‌ هه‌موومان كرد، له‌به‌ر ئه‌و باران و سه‌رمایه‌ی لێی‌دابووین.</VERS>
      <VERS vnumber="3">پۆڵۆس هه‌ندێك چیلكه‌ی كۆكرده‌وه‌ و خستییه‌ ئاگره‌كه‌، تیره‌مارێك له‌به‌ر گه‌رماییه‌كه‌ ده‌رپه‌ڕی و خۆی به‌ ده‌ستیه‌وه‌ هه‌ڵواسی.</VERS>
      <VERS vnumber="4">كاتێ خه‌ڵكه‌كه‌ تیره‌ماره‌كه‌یان بینی خۆی به‌ ده‌ستیه‌وه‌ هه‌ڵواسی بوو، به‌ یه‌كتریان وت: (بێگومان ئه‌م كابرایه‌ بكوژه‌، هه‌رچه‌نده‌ له‌ ده‌ریا ڕزگاری بوو، دادپه‌روه‌ری نه‌یهێشت بژیێت.)</VERS>
      <VERS vnumber="5">تیره‌ماره‌كه‌ی ڕاوه‌شانده‌ ناو ئاگره‌كه‌ و تووشی هیچ زیانێك نه‌بوو.</VERS>
      <VERS vnumber="6">ئه‌وانیش چاوه‌ڕێیان ده‌كرد بئاوسێت یان له‌ناكاو به‌ مردوویی بكه‌وێت. به‌ڵام زۆر چاوه‌ڕێیان كرد و بینییان هیچی به‌سه‌ر نه‌هات، ئه‌وسا بیروڕایان گۆڕی و وتیان: (ئه‌مه‌ خودایه‌كه‌!)  </VERS>
      <VERS vnumber="7">
          ده‌وروبه‌ری ئه‌و شوێنه‌ زه‌وی‌وزاری پیاوگه‌وره‌ی دورگه‌كه‌ بوو كه‌ ناوی پۆبلیۆسه‌، ئه‌و پێشوازی لێ‌كردین و سێ ڕۆژ به‌ خۆشییه‌وه‌ میوانداری كردین.</VERS>
      <VERS vnumber="8">وا ڕێككه‌وت باوكی پۆبلیۆس كه‌وتبوو، تا و سكچوونی لێ‌بوو. پۆڵۆس چووه‌ لای و نوێژی كرد، ده‌ستی له‌سه‌ر دانا و چاكی‌كرده‌وه‌.</VERS>
      <VERS vnumber="9">كاتێ ئه‌مه‌ ڕووی‌دا، نه‌خۆشه‌كانی دیكه‌ی دورگه‌كه‌ ده‌هاتن و چاك ده‌بوونه‌وه‌،</VERS>
      <VERS vnumber="10">ئیتر به‌ زۆر شێوه‌ ڕێزیان گرتین، له‌ به‌ڕێ‌كه‌وتن هه‌رچی پێویستی بوو دابینیان كرد.  </VERS>
      <VERS vnumber="11">
          دوای سێ مانگ به‌ كه‌شتییه‌كی ئه‌سكه‌نده‌ری به‌ڕێ‌كه‌وتین، كه‌ زستانی له‌ دورگه‌كه‌ به‌سه‌ربرد بوو، وێنه‌ی دووانه‌ی له‌سه‌ر بوو.</VERS>
      <VERS vnumber="12">كاتێ له‌ سیراكۆسا دابه‌زین سێ ڕۆژان ماینه‌وه‌.</VERS>
      <VERS vnumber="13">ئینجا له‌وێ ڕۆیشتین و گه‌یشتینه‌ ڕیگیۆم. بۆ به‌یانی بای خواروو هه‌ڵیكرد، له‌ ڕۆژی دووه‌م هاتینه‌ پوتیولی.</VERS>
      <VERS vnumber="14">له‌وێ برایانمان دۆزییه‌وه‌، داوایان لێ‌كردین هه‌فته‌یه‌ك بمێنینه‌وه‌. ئاوا هاتینه‌ ڕۆما.</VERS>
      <VERS vnumber="15">له‌وێوه‌ كه‌ برایان هه‌واڵی ئێمه‌یان بیست، تاكو گۆڕه‌پانی ئه‌پیۆس و سێ خانه‌كه‌ هاتنه‌ پیشوازیمان. كاتێ پۆڵۆس بینییانی سوپاسی خودای كرد و وره‌ی به‌رزبۆوه‌.</VERS>
      <VERS vnumber="16">كاتێ گه‌یشتینه‌ ڕۆما، ڕێگا به‌ پۆڵۆس درا به‌ ته‌نها له‌گه‌ڵ ئه‌و سه‌ربازه‌ی پاسه‌وانی ده‌كرد نیشته‌جێ بێت.  </VERS>
      <VERS vnumber="17">
          دوای سێ ڕۆژ پۆڵۆس پێشه‌وایانی جوله‌كه‌ی بانگ‌كرد، كاتێ كۆبوونه‌وه‌ پێی‌ووتن: (برایان، هه‌رچه‌نده‌ هیچم له‌ دژی گه‌له‌كه‌مان و نه‌ریتی باوكان نه‌كردووه‌، له‌ ئۆرشه‌لیم گیرام و درامه‌ ده‌ستی ڕۆمانییه‌كان.</VERS>
      <VERS vnumber="18">لێكۆڵینه‌وه‌یان له‌گه‌ڵم كرد ویستیان ئازادم بكه‌ن، چونكه‌ هۆیه‌كیان بۆ كوشتنم نه‌دۆزییه‌وه‌.</VERS>
      <VERS vnumber="19">به‌ڵام جوله‌كه‌ ناڕازی بوون و ناچار بووم داواكارییه‌كه‌م بده‌مه‌ قه‌یسه‌ر - نه‌ك وه‌ك شتێكم هه‌بێت سكاڵا له‌ نه‌ته‌وه‌كه‌م بكه‌م.</VERS>
      <VERS vnumber="20">له‌به‌ر ئه‌وه‌ داوام كرد بتانبینم و قسه‌تان له‌گه‌ڵ بكه‌م، چونكه‌ له‌ پێناوی هیوای ئیسرائیل ئه‌م زنجیره‌م پێوه‌یه‌.)  </VERS>
      <VERS vnumber="21">
          پێیان وت: (ده‌رباره‌ی تۆ نامه‌مان له‌ یه‌هودیاوه‌ وه‌رنه‌گرتووه‌، كه‌سیش له‌ برایان نه‌هاتووه‌ تاكو ده‌رباره‌ی تۆ هه‌واڵمان بداتێ یان به‌ خراپه‌ باست بكات.</VERS>
      <VERS vnumber="22">به‌ڵام پێمان خۆشه‌ گوێمان لێت بێت تۆ چۆنی ده‌بینیت، چونكه‌ سه‌باره‌ت به‌م ڕێبازه‌ ده‌زانین له‌ هه‌موو شوێنێك به‌ربه‌ره‌كانێی ده‌كرێت.)  </VERS>
      <VERS vnumber="23">
          ڕۆژێكیان بۆ دیاری كرد و زۆران هاتنه‌ خانه‌كه‌ی. ئه‌ویش له‌ به‌یانییه‌وه‌ تاكو ئێواره‌ بۆیانی ڕوون ده‌كرده‌وه‌ و شایه‌تی بۆ پاشایه‌تی خودا ده‌دا، هه‌وڵی ده‌دا به‌ ته‌وراتی موسا و سیپاره‌ی پێغه‌مبه‌ران ده‌رباره‌ی عیسا قه‌ناعه‌تیان پێ بهێنێت.</VERS>
      <VERS vnumber="24">جا هه‌ندێكیان به‌و قسانه‌ی قه‌ناعه‌تیان پێ هات، هه‌ندێكیش باوه‌ڕیان نه‌كرد.</VERS>
      <VERS vnumber="25">ئینجا به‌ جیاوازی بیروڕاوه‌ ئه‌وێیان به‌جێ‌هێشت كه‌ پۆڵۆس قسه‌یه‌كی بۆ كردن: (رۆحی پیرۆز به‌هۆی ئیشایا پێغه‌مبه‌ره‌وه‌ ڕاستی به‌ باوباپیرانتان فه‌رمووه‌:  {</VERS>
      <VERS vnumber="26">بڕۆ لای ئه‌م گه‌له‌ و پێی بڵێ:  "گوێگرتن گوێ ده‌گرن، به‌ڵام تێ‌ناگه‌ن،سه‌یركردن سه‌یر ده‌كه‌ن، به‌ڵام نازانن!"</VERS>
      <VERS vnumber="27">چونكه‌ دڵی ئه‌م گه‌له‌ ڕه‌ق بووه‌ وگوێیان قورس بووه‌،چاویان نوقاندووه‌،نه‌وه‌ك به‌ چاویان ببینن وبه‌ گوێیان ببیستن وبه‌ دڵیان تێ‌بگه‌ن و بۆ لام بگه‌ڕێنه‌وه‌،ئه‌وسا منیش چاكیان بكه‌مه‌وه‌.} </VERS>
      <VERS vnumber="28">
          با له‌لاتان زانراو بێت، ڕزگاری خودا بۆ نه‌ته‌وان نێردرا، ئه‌وانیش گوێ ده‌گرن.)</VERS>
      <VERS vnumber="29">[كاتێ ئه‌مه‌ی وت، جوله‌كه‌ ڕۆیشتن و ده‌مه‌قاڵێیه‌كی زۆریان هه‌بوو.]  </VERS>
      <VERS vnumber="30">
          دوو ساڵی ته‌واو له‌و ماڵه‌ی به‌ كرێی گرتبوو مایه‌وه‌، پێشوازی له‌ هه‌موو ئه‌وانه‌ ده‌كرد كه‌ ده‌هاتنه‌ لای،</VERS>
      <VERS vnumber="31">به‌وپه‌ڕی ئاشكرایی و بێ كۆسپ شانشینی خودای ڕاده‌گه‌یاند و سه‌باره‌ت به‌ عیسای مه‌سیحی خوداوه‌ند خه‌ڵكی فێرده‌كرد.  </VERS>
    </CHAPTER>
  </BIBLEBOOK>
  <BIBLEBOOK bnumber="45" bname="Romans" bsname="Rom">
    <CHAPTER cnumber="1">
      <VERS vnumber="1">پۆڵۆس، به‌نده‌ی عیسای مه‌سیح، نێردراوی بانگكراو و ته‌رخانكراو بۆ ئینجیلی خودا،</VERS>
      <VERS vnumber="2">كه‌ پێشتر له‌ نووسراوه‌ پیرۆزه‌كان‌دا به‌هۆی پێغه‌مبه‌ره‌كان به‌ڵێنی دابوو،</VERS>
      <VERS vnumber="3">سه‌باره‌ت به‌ كوڕه‌كه‌ی كه‌ به‌گوێره‌ی جه‌سته‌ له‌ نه‌وه‌ی داود په‌یدابوو،</VERS>
      <VERS vnumber="4">هه‌روه‌ها به‌گوێره‌ی ڕۆحی پیرۆزیێتی به‌ هێزه‌وه‌ كوڕی خودا دیاری كرا، به‌ هه‌ڵستانه‌وه‌ی له‌نێو مردووان، عیسای مه‌سیحی خوداوه‌ندمان.</VERS>
      <VERS vnumber="5">نیعمه‌ت و نێردراویه‌تیمان به‌هۆی ئه‌وه‌وه‌ وه‌رگرت، بۆ گوێڕایه‌ڵی باوه‌ڕ له‌نێوان هه‌موو نه‌ته‌وه‌كان له‌ پێناوی ناوی ئه‌و،</VERS>
      <VERS vnumber="6">ئه‌وانه‌ی ئێوه‌ش له‌نێویان‌دا بانگكراوانی عیسای مه‌سیحن.  </VERS>
      <VERS vnumber="7">
          بۆ هه‌موو ئه‌وانه‌ی خۆشه‌ویستی خودان و له‌ ڕۆما دان، بانگكراون تا پیرۆز بن: </VERS>
      <VERS vnumber="8">
          سه‌ره‌تا، له‌ پێناوی هه‌مووتان به‌هۆی عیسای مه‌سیح سوپاسی خودام ده‌كه‌م، چونكه‌ باوه‌ڕتان له‌ هه‌موو جیهان‌دا بڵاو ده‌كرێته‌وه‌.</VERS>
      <VERS vnumber="9">چونكه‌ خودا، ئه‌وه‌ی به‌ ڕۆحم خزمه‌تی ده‌كه‌م له‌ جاڕدانی موژده‌ی كوڕه‌كه‌ی‌دا، شایه‌تی منه‌ چۆن بێ بڕانه‌وه‌ یادتان ده‌كه‌م و</VERS>
      <VERS vnumber="10">به‌رده‌وام له‌ نوێژه‌كانم ده‌پاڕێمه‌وه‌ كه‌ هیچ نه‌بێت ئێستا به‌ خواستی خودا بۆم ڕێك بكه‌وێت بێمه‌ لاتان.  </VERS>
      <VERS vnumber="11">
          تامه‌زرۆی بینینی ئێوه‌م تاكو بۆ جێگیربوونتان به‌هره‌ی ڕۆحیتان بده‌مێ،</VERS>
      <VERS vnumber="12">واتا له‌نێوانتان‌دا به‌ باوه‌ڕمان یه‌كتری هانبده‌ین، هی من و هی ئێوه‌.</VERS>
      <VERS vnumber="13">خوشك و برایان، نامه‌وێ له‌لاتان شاراوه‌ بێت، زۆر جار به‌ته‌مابووم بێمه‌ لاتان، تاكو له‌نێو ئێوه‌ش‌دا به‌رهه‌مم هه‌بێت، وه‌ك له‌نێو نه‌ته‌وه‌كانی دیكه‌دا، به‌ڵام تا ئێستا ڕێم لێ گیرابوو.  </VERS>
      <VERS vnumber="14">
          من قه‌رزاری یۆنانی و به‌ربه‌ریم، دانا و نه‌زان.</VERS>
      <VERS vnumber="15">به‌م شێوه‌یه‌ به‌ په‌رۆشم موژده‌تان بده‌مێ، ئێوه‌ كه‌ له‌ ڕۆما دان.  </VERS>
      <VERS vnumber="16">
          شه‌رمم به‌ ئینجیل نییه‌، له‌به‌ر ئه‌وه‌ی هێزی خودایه‌ بۆ ڕزگاربوونی هه‌موو ئه‌وانه‌ی باوه‌ڕ ده‌هێنن، یه‌كه‌م جار بۆ جوله‌كه‌ ئینجا بۆ یۆنانی.</VERS>
      <VERS vnumber="17">چونكه‌ له‌ ئینجیل‌دا بێتاوانكردن له‌ خوداوه‌ ئاشكرا ده‌كرێت، ئه‌م بێتاوانكردنه‌ش له‌ ده‌ستپێكردنه‌وه‌ تا كۆتایی به‌ باوه‌ڕه‌، وه‌ك نووسراوه‌: {ئه‌وه‌ی ڕاستودروسته‌ به‌ باوه‌ڕ ده‌ژیێت.}  </VERS>
      <VERS vnumber="18">
          چونكه‌ تووڕه‌یی خودا له‌ ئاسمانه‌وه‌ ئاشكرا ده‌كرێت، دژی هه‌موو خوانه‌ناسی و ناڕه‌وایی خه‌ڵك، ئه‌وانه‌ی به‌ ناڕه‌وایی ڕاستی داده‌پۆشن.</VERS>
      <VERS vnumber="19">چونكه‌ زانینی خودا تێیان‌دا دیاره‌، له‌به‌ر ئه‌وه‌ی خودا بۆی ده‌رخستوون.</VERS>
      <VERS vnumber="20">چونكه‌ شته‌ نه‌بینراوه‌كان، توانا تاهه‌تایی و خودایه‌تییه‌كه‌ی، له‌ به‌دیهێنانی جیهانه‌وه‌ به‌هۆی دروستكراوان دركی پێ كراوه‌ و به‌ ڕوونی بینراوه‌، بۆیه‌ بێ بیانوون.  </VERS>
      <VERS vnumber="21">
          چونكه‌ كه‌ خودایان ناسی، وه‌ك خودا شكۆداریان نه‌كرد و سوپاسیان نه‌كرد، به‌ڵكو له‌ بیركردنه‌وه‌یان پووچه‌ڵ بوون و دڵه‌ گێله‌كانیان تاریك بوو.</VERS>
      <VERS vnumber="22">هه‌رچه‌نده‌ به‌ وته‌ی خۆیان دانان، بوونه‌ گێل،</VERS>
      <VERS vnumber="23">شكۆی خودای نه‌مریان گۆڕییه‌وه‌، به‌ شێوه‌ی په‌یكه‌ر‌ی مرۆڤی له‌ناوچوو و باڵنده‌ و چوارپێ و خشۆك.  </VERS>
      <VERS vnumber="24">
          بۆیه‌ خودا به‌ هه‌وه‌سی دڵیان ئه‌وانی دایه‌ ده‌ست گڵاوییه‌وه‌، تاكو له‌ناو خۆیان‌دا سووكایه‌تی به‌ له‌شی خۆیان بكه‌ن.</VERS>
      <VERS vnumber="25">ئه‌وانه‌ی ڕاستی خودایان به‌ درۆ گۆڕییه‌وه‌ و به‌دیهێنراویان په‌رست و خزمه‌تیان كرد له‌ جیاتی به‌دیهێنه‌ر، ئه‌وه‌ی تاهه‌تایه‌ ستایش بۆ ئه‌وه‌. ئامین.  </VERS>
      <VERS vnumber="26">
          له‌به‌ر ئه‌وه‌ خودا ئه‌وانی دایه‌ ده‌ست هه‌وه‌سه‌ سووكه‌كان. چونكه‌ ژنه‌كانیان جووتبوونی سروشتییان به‌ ناسروشتی گۆڕییه‌وه‌.</VERS>
      <VERS vnumber="27">پیاوانیش وازیان له‌ جووتبوونی سروشتی ژنیان هێنا و گڕیان گرت له‌ هه‌وه‌س بۆ یه‌كتری. پیاو له‌گه‌ڵ پیاو به‌دڕه‌وشتی ده‌كات، جا سزای ته‌واوی خراپبوونیان له‌ خۆیان‌دا وه‌رگرت.  </VERS>
      <VERS vnumber="28">
          كه‌ ناسینی خودایان له‌لا په‌سه‌ند نه‌بوو، ئیتر خودا ئه‌وانی دایه‌ ده‌ست مێشكێكی ناپه‌سه‌ند، تاكو ئه‌وه‌ بكه‌ن كه‌ ناشێت.</VERS>
      <VERS vnumber="29">پڕبوون له‌ هه‌موو ناڕه‌وایی و خراپه‌ و چاوچنۆكی و به‌دكارییه‌ك، پڕن له‌ ئیره‌یی و كوشتن و دژایه‌تی و فێڵبازی و زیانبه‌خشی، غه‌یبه‌تكارن،</VERS>
      <VERS vnumber="30">بوختانكه‌رن، ڕقیان له‌ خودایه‌، شه‌ڕفرۆشن، لووتبه‌رزن، خۆهه‌ڵكێشن، داهێنه‌ری خراپه‌ن، گوێڕایه‌ڵی دایك و باوك نین،</VERS>
      <VERS vnumber="31">بێ مێشكن، بێ به‌ڵێن، بێ هه‌ست‌وسۆز و بێ به‌زه‌یین.</VERS>
      <VERS vnumber="32">له‌گه‌ڵ ئه‌وه‌ی ده‌زانن حوكمی دادپه‌روه‌رانه‌ی خودا بۆ ئه‌وانه‌ی ئه‌م شتانه‌ ده‌كه‌ن شایسته‌ی مردنه‌، نه‌ك ته‌نها ده‌یكه‌ن، به‌ڵكو ئه‌وانه‌ش په‌سه‌ند ده‌كه‌ن كه‌ ده‌یكه‌ن.  </VERS>
    </CHAPTER>
    <CHAPTER cnumber="2">
      <VERS vnumber="1">
          كه‌واته‌ ئه‌ی مرۆڤ، بیانووت نییه‌، هه‌ر یه‌كێك بیت كه‌ حوكم ده‌ده‌یت، چونكه‌ به‌وه‌ی خه‌ڵكی پێ حوكم ده‌ده‌یت، خۆت تاوانبار ده‌كه‌یت، له‌به‌ر ئه‌وه‌ی تۆ كه‌ حوكم ده‌ده‌یت، خۆشت هه‌مان شت ده‌كه‌یت.</VERS>
      <VERS vnumber="2">به‌ڵام ده‌زانین حوكمی خودا ڕاسته‌ به‌سه‌ر ئه‌وانه‌ی ئه‌م شتانه‌ ده‌كه‌ن.</VERS>
      <VERS vnumber="3">كه‌واته‌ ئه‌ی ئه‌و مرۆڤه‌ی ئه‌وانه‌ حوكم ده‌ده‌یت كه‌ ئه‌م شتانه‌ ده‌كه‌ن و خۆشت هه‌مان شت ده‌كه‌یت، وا ده‌زانیت له‌ حوكمی خودا ده‌رباز ده‌بیت؟</VERS>
      <VERS vnumber="4">یان گاڵته‌ت به‌ ده‌وڵه‌مه‌ندی نیانی و ئۆقره‌گرتن و پشوودرێژییه‌كه‌ی دێت؟ نازانیت نیانی خودا به‌ره‌و تۆبه‌كردنت ده‌بات؟  </VERS>
      <VERS vnumber="5">
          تۆش له‌به‌ر توندی و دڵی تۆبه‌ نه‌كردووت، له‌ ڕۆژی تووڕه‌یی و ئاشكراكردنی حوكمی دادپه‌روه‌رانه‌ی خودا، تووڕه‌یی بۆ خۆت داده‌كه‌یت،</VERS>
      <VERS vnumber="6">ئه‌وه‌ی پاداشتی هه‌ر یه‌كێك به‌گوێره‌ی كرداره‌كانی ده‌داته‌وه‌.</VERS>
      <VERS vnumber="7">ژیانی تاهه‌تاییش بۆ ئه‌وانه‌یه‌ كه‌ به‌ دانبه‌خۆداگرتنه‌وه‌ له‌ كاری چاكه‌دا داوای شكۆ و ڕێز و نه‌مری ده‌كه‌ن.</VERS>
      <VERS vnumber="8">به‌ڵام ڕق و تووڕه‌یی بۆ ئه‌وانه‌یه‌ كه‌ داوای خۆپه‌رستی ده‌كه‌ن و ملكه‌چی ڕاستی نابن، بۆ ناڕه‌وایی ملكه‌چ ده‌بن.</VERS>
      <VERS vnumber="9">ناخۆشی و ته‌نگانه‌ بۆ هه‌ر مرۆڤێكه‌ كه‌ خراپه‌ ده‌كات، یه‌كه‌م جار بۆ جوله‌كه‌ ئینجا یۆنانی.</VERS>
      <VERS vnumber="10">شكۆ و ڕێز و ئاشتی بۆ هه‌موو چاكه‌كارێكه‌، یه‌كه‌م جار بۆ جوله‌كه‌ ئینجا یۆنانی.</VERS>
      <VERS vnumber="11">چونكه‌ خودا لایه‌نگری ناكات.  </VERS>
      <VERS vnumber="12">
          هه‌موو ئه‌وانه‌ی شه‌ریعه‌تیان نییه‌ و گوناهیان كرد، بێ شه‌ریعه‌ت له‌ناوده‌چن، هه‌موو ئه‌وانه‌ش شه‌ریعه‌تیان هه‌یه‌ و گوناهیان كرد، به‌ شه‌ریعه‌ت حوكم ده‌درێن.</VERS>
      <VERS vnumber="13">چونكه‌ نه‌ك ئه‌وانه‌ی شه‌ریعه‌ت ده‌بیستن له‌لای خودا بێ‌تاوانن، به‌ڵكو ئه‌وانه‌ی كار به‌ شه‌ریعه‌ت ده‌كه‌ن، بێ‌تاوان ده‌كرێن.</VERS>
      <VERS vnumber="14">چونكه‌ ئه‌و نه‌ته‌وانه‌ی شه‌ریعه‌تیان نییه‌، كاتێ به‌ سروشت شه‌ریعه‌تیان په‌یڕه‌و كرد، ئه‌وانه‌ بۆ خۆیان شه‌ریعه‌تن، له‌گه‌ڵ ئه‌وه‌ی شه‌ریعه‌تیان نییه‌.</VERS>
      <VERS vnumber="15">ئه‌وانه‌ كاری شه‌ریعه‌ت ده‌رده‌خه‌ن كه‌ له‌ دڵیان‌دا نووسراوه‌، ویژدان و بیریان له‌ناویان‌دا شایه‌تی ده‌ده‌ن، جار هه‌یه‌ تاوانباریان ده‌كات و جار هه‌یه‌ به‌رگرییان لێ‌ده‌كات،</VERS>
      <VERS vnumber="16">له‌و ڕۆژه‌دا كاتێ خودا نهێنییه‌كانی خه‌ڵك به‌هۆی عیسای مه‌سیح حوكم ده‌دات، به‌گوێره‌ی ئینجیله‌كه‌م.  </VERS>
      <VERS vnumber="17">
          به‌ڵام تۆ ئه‌گه‌ر به‌ جوله‌كه‌ ناو ده‌بردرێیت و پشت به‌ شه‌ریعه‌ت ده‌به‌ستیت و شانازی به‌ خودا ده‌كه‌یت،</VERS>
      <VERS vnumber="18">ئه‌گه‌ر خواستی ئه‌و ده‌زانیت، چی باشترینه‌ جیای ده‌كه‌یته‌وه‌، چونكه‌ له‌ ته‌ورات فێربوویت،</VERS>
      <VERS vnumber="19">ئه‌گه‌ر له‌ خۆت دڵنیای كه‌ ڕێبه‌ری كوێره‌كانی و ڕووناكی بۆ ئه‌وانه‌ی له‌ تاریكیدان،</VERS>
      <VERS vnumber="20">ته‌مبێكاری نه‌زانان و مامۆستای منداڵانی، چونكه‌ له‌ ته‌ورات‌دا وێنه‌ی زانین و ڕاستیت هه‌یه‌</VERS>
      <VERS vnumber="21">- جا تۆ كه‌ خه‌ڵكی دیكه‌ فێر ده‌كه‌یت، ئایا خۆت فێر ناكه‌یت؟ كه‌ بانگه‌واز ده‌كه‌یت دزی نه‌كرێت، ئایا خۆت دزی ناكه‌یت؟</VERS>
      <VERS vnumber="22">كه‌ ده‌ڵێی داوێنپیسی نه‌كرێت، ئایا خۆت داوێنپیسی ناكه‌یت؟ كه‌ ڕقت له‌ بت ده‌بێته‌وه‌، ئایا په‌رستگاكان تاڵان ناكه‌یت؟</VERS>
      <VERS vnumber="23">كه‌ شانازی به‌ شه‌ریعه‌ت ده‌كه‌یت، ئایا به‌ سه‌رپێچیكردنی شه‌ریعه‌ت سووكایه‌تی به‌ خودا ناكه‌یت؟</VERS>
      <VERS vnumber="24">وه‌ك نووسراوه‌: {له‌به‌ر ئێوه‌ له‌ ناو نه‌ته‌وان‌دا كفر به‌ ناوی خودا ده‌كرێت.}  </VERS>
      <VERS vnumber="25">
          چونكه‌ خه‌ته‌نه‌كردن سوودی ده‌بێت ئه‌گه‌ر شه‌ریعه‌ت په‌یڕه‌و بكه‌یت، به‌ڵام ئه‌گه‌ر سه‌رپێچیكاری شه‌ریعه‌ت بیت، ئه‌وا خه‌ته‌نه‌كردنه‌كه‌ت ده‌بێته‌ خه‌ته‌نه‌ نه‌كردن.</VERS>
      <VERS vnumber="26">بۆیه‌ ئه‌گه‌ر خه‌ته‌نه‌ نه‌كراو كار به‌ داواكارییه‌ دروسته‌كانی شه‌ریعه‌ت بكات، ئایا خه‌ته‌نه‌ نه‌كردنه‌كه‌ی به‌ خه‌ته‌نه‌كردن دانانرێت؟</VERS>
      <VERS vnumber="27">ئیتر ئه‌وه‌ی به‌ سروشت خه‌ته‌نه‌ نه‌كراوه‌، به‌ڵام شه‌ریعه‌ت ته‌واو ده‌كات، حوكم به‌سه‌ر تۆ ده‌دات كه‌ نووسراو و خه‌ته‌نه‌كردنت هه‌یه‌، به‌ڵام سه‌رپێچی شه‌ریعه‌ت ده‌كه‌یت.  </VERS>
      <VERS vnumber="28">
          چونكه‌ نه‌ ئه‌وه‌ی به‌ ڕواڵه‌ت جوله‌كه‌یه‌، جوله‌كه‌یه‌، نه‌ ئه‌و خه‌ته‌نه‌كردنه‌ش له‌ گۆشت و به‌ ڕواڵه‌ته‌، خه‌ته‌نه‌كردنه‌،</VERS>
      <VERS vnumber="29">به‌ڵام ئه‌وه‌ی له‌ ناخه‌وه‌ جوله‌كه‌یه‌، ئه‌و جوله‌كه‌یه‌، خه‌ته‌نه‌كردنی دڵیش به‌ ڕۆحی پیرۆزه‌ نه‌ك به‌ نووسراو، ئه‌وه‌ خه‌ته‌نه‌كردنه‌. ئه‌وه‌ی ستایشی له‌لای خه‌ڵك نییه‌، به‌ڵكو له‌لای خودایه‌.  </VERS>
    </CHAPTER>
    <CHAPTER cnumber="3">
      <VERS vnumber="1">
          كه‌واته‌ جوله‌كه‌ چی زیاتره‌؟ یان سوودی خه‌ته‌نه‌كردن چییه‌؟</VERS>
      <VERS vnumber="2">له‌ هه‌موو لایه‌كه‌وه‌ زیاتره‌. یه‌كه‌میان چونكه‌ وشه‌كانی خودایان پێ سپێردرا.  </VERS>
      <VERS vnumber="3">
          كه‌واته‌ چییه‌ ئه‌گه‌ر هه‌ندێكیان باوه‌ڕیان نه‌هێنا؟ ئایا دڵسۆز نه‌بوونیان دڵسۆزی خودا پووچه‌ڵ ده‌كاته‌وه‌؟</VERS>
      <VERS vnumber="4">نه‌خێر! به‌ڵكو با خودا ڕاستگۆ بێت و هه‌موو مرۆڤ درۆزن. وه‌ك نووسراوه‌:  {تا له‌ قسه‌كانت ڕاست بیت وكاتێ حوكم ده‌ده‌یت سه‌ركه‌وتوو بیت.} </VERS>
      <VERS vnumber="5">
          به‌ڵام ئه‌گه‌ر ناڕه‌واییمان ڕه‌وایی خودا ده‌رده‌خات، چی بڵێین؟ ئایا خودا ناڕه‌وایه‌ كه‌ تووڕه‌یی ده‌هێنێ؟ - (وه‌ك مرۆڤ قسه‌ ده‌كه‌م.)</VERS>
      <VERS vnumber="6">نه‌خێر! ئه‌گینا چۆن خودا جیهان حوكم ده‌دات؟</VERS>
      <VERS vnumber="7">له‌وانه‌یه‌ یه‌كێك بڵێ: (ئه‌گه‌ر درۆی من ڕاستی خودا زیاتر بكات، بۆ شكۆی ئه‌و، ئیتر بۆچی هێشتا وه‌ك گوناهبار تاوانبار بكرێم؟)</VERS>
      <VERS vnumber="8">وه‌ك هه‌ندێك بوختان به‌ ده‌ممانه‌وه‌ هه‌ڵده‌به‌ستن، ده‌ڵێن: (با خراپه‌ بكه‌ین تاكو چاكه‌ی به‌دواوه‌ بێت.) ئه‌وانه‌ تاوانباركردنیان دادپه‌روه‌رانه‌یه‌.  </VERS>
      <VERS vnumber="9">
          كه‌واته‌ چی؟ ئێمه‌ باشترین؟ نه‌خێر، چونكه‌ ئێمه‌ جوله‌كه‌ و یۆنانیمان تۆمه‌تبار كرد كه‌ هه‌ردوو لایه‌ن له‌ ژێر گوناهن،</VERS>
      <VERS vnumber="10">وه‌ك نووسراوه‌:  {كه‌س بێ‌تاوان نییه‌، ته‌نانه‌ت یه‌كێكیش،</VERS>
      <VERS vnumber="11">كه‌س نییه‌ تێبگات،كه‌س نییه‌ به‌دوای خودا بگه‌ڕێت.</VERS>
      <VERS vnumber="12">هه‌موو ڕوویان وه‌رگێڕا وپێكڕا بێ سوود بوون.كه‌س نییه‌ چاكه‌ بكات،ته‌نانه‌ت یه‌كێكیش نییه‌.}</VERS>
      <VERS vnumber="13">{قوڕگیان گۆڕێكی كراوه‌یه‌،به‌ زمانیان فێڵبازی ده‌كه‌ن.}{ژه‌هری ماری كوشنده‌ له‌ ژێر لێویانه.}</VERS>
      <VERS vnumber="14">{ده‌میان پڕه‌ له‌ نه‌فره‌ت و تاڵاو.}</VERS>
      <VERS vnumber="15">{پێیان خێرایه‌ بۆ خوێن ڕشتن،</VERS>
      <VERS vnumber="16">وێرانی و ده‌رده‌سه‌ری له‌ ڕێڕه‌ویانه‌،</VERS>
      <VERS vnumber="17">ڕێگای ئاشتی پێنازانن.}</VERS>
      <VERS vnumber="18">{ترسی خودایان له‌به‌ر چاو نییه‌.} </VERS>
      <VERS vnumber="19">
          ئێستا ده‌زانین هه‌رچی شه‌ریعه‌ت ده‌یڵێت، به‌وانه‌ی ده‌ڵێت كه‌ له‌ ژێر سایه‌ی شه‌ریعه‌تدان، تاكو هه‌موو ده‌مێك دابخرێت و هه‌موو جیهان بكه‌وێته‌ ژێر لێپرسینه‌وه‌ی خودا.</VERS>
      <VERS vnumber="20">چونكه‌ به‌ كرداری شه‌ریعه‌ت كه‌س له‌لای بێ‌تاوان نابێت، به‌ڵكو گوناه‌ به‌هۆی شه‌ریعه‌ت ده‌ناسرێت.  </VERS>
      <VERS vnumber="21">
          به‌ڵام ئێستا بێتاوانكردن له‌ خوداوه‌ ئاشكرا كرا به‌بێ شه‌ریعه‌ت، ته‌ورات و پێغه‌مبه‌رانیش شایه‌تی بۆ ده‌ده‌ن.</VERS>
      <VERS vnumber="22">ئه‌م بێتاوانكردنه‌ی له‌ خوداوه‌ به‌هۆی باوه‌ڕ به‌ عیسای مه‌سیح بۆ هه‌موو ئه‌وانه‌یه‌ كه‌ باوه‌ڕ ده‌هێنن، بۆ هه‌مووان به‌بێ جیاوازییه‌.</VERS>
      <VERS vnumber="23">له‌به‌ر ئه‌وه‌ی هه‌موو گوناهیان كرد و له‌ شكۆی خودا كه‌وتن،</VERS>
      <VERS vnumber="24">به‌خۆڕایی به‌ نیعمه‌تی ئه‌و بێ‌تاوان كراون، به‌و كڕینه‌وه‌یه‌ی له‌ عیسای مه‌سیح دایه‌،</VERS>
      <VERS vnumber="25">ئه‌وه‌ی خودا وه‌ك كه‌فاره‌ت پێشكه‌شی كرد، ئه‌گه‌ر باوه‌ڕ به‌ خوێنی ئه‌و بهێنین. ئه‌مه‌ی بۆ ده‌رخستنی دادپه‌روه‌رییه‌كه‌ی خۆی كرد، له‌به‌ر چاوپۆشی له‌ گوناهه‌كانی ڕابوردوو، به‌ پشوودرێژیی خودا - -</VERS>
      <VERS vnumber="26">بۆ ده‌رخستنی دادپه‌روه‌رییه‌كه‌ی له‌ كاتی ئێستا، تاكو دادپه‌روه‌ر بێت و ئه‌وانه‌ بێ‌تاوان بكات كه‌ باوه‌ڕیان به‌ عیسایه‌.  </VERS>
      <VERS vnumber="27">
          بۆیه‌ كوانێ له‌خۆباییبوون؟ شوێنی نه‌ماوه‌. به‌ چ یاسایه‌ك؟ ئایا هی كردار؟ نه‌خێر، به‌ڵكو به‌ یاسای باوه‌ڕ.</VERS>
      <VERS vnumber="28">كه‌واته‌ دانده‌نێین مرۆڤ به‌ باوه‌ڕ بێ‌تاوان ده‌كرێت، جیا له‌ كرداری شه‌ریعه‌ت.</VERS>
      <VERS vnumber="29">ئایا خودا ته‌نها هی جوله‌كه‌یه‌؟ ئه‌ی هی نه‌ته‌وانیش نییه‌؟ به‌ڵێ، هی نه‌ته‌وانیشه‌،</VERS>
      <VERS vnumber="30">چونكه‌ یه‌ك خودایه‌ كه‌ خه‌ته‌نه‌كراو به‌ باوه‌ڕ بێ‌تاوان ده‌كات، خه‌ته‌نه‌ نه‌كراویش به‌هۆی باوه‌ڕ.</VERS>
      <VERS vnumber="31">ئایا شه‌ریعه‌ت به‌ باوه‌ڕ پووچه‌ڵ ده‌كه‌ینه‌وه‌؟ نه‌خێر، به‌ڵكو شه‌ریعه‌ت ده‌چه‌سپێنین.  </VERS>
    </CHAPTER>
    <CHAPTER cnumber="4">
      <VERS vnumber="1">
          ئیتر چی بڵێین، ئیبراهیمی باوكمان به‌گوێره‌ی جه‌سته‌ چی په‌یداكرد؟</VERS>
      <VERS vnumber="2">چونكه‌ ئه‌گه‌ر ئیبراهیم به‌ كردار بێ‌تاوان بووایه‌ شانازی ده‌كرد، به‌ڵام نه‌ك له‌لای خودا.</VERS>
      <VERS vnumber="3">چونكه‌ نووسراوه‌كه‌ چی ده‌فه‌رمووێ؟ {ئیبراهیم باوه‌ڕی به‌ خودا هێنا، ئه‌مه‌شی به‌ ڕاستودروستی بۆ دانرا.}  </VERS>
      <VERS vnumber="4">
          ئه‌وه‌ی ئاوا كارده‌كات، كرێیه‌كه‌ی به‌ نیعمه‌ت بۆ دانانرێت، به‌ڵكو به‌ قه‌رز داده‌نرێت.</VERS>
      <VERS vnumber="5">به‌ڵام ئه‌وه‌ی كار ناكات، به‌ڵكو باوه‌ڕی به‌وه‌ هه‌یه‌ كه‌ خودا خوانه‌ناس بێ‌تاوان ده‌كات، ئه‌وا باوه‌ڕه‌كه‌ی بۆی به‌ ڕاستودروستی داده‌نرێت.</VERS>
      <VERS vnumber="6">وه‌ك داود ده‌ڵێت، له‌ خۆزگه‌خواستن به‌و مرۆڤه‌ی كه‌ خودا بێ كردار ڕاستودروستی بۆ داده‌نێت:</VERS>
      <VERS vnumber="7">{خۆزگه‌ ده‌خوازرێ به‌وانه‌ی یاخیبوونه‌كانیان به‌خشراوه‌، كه‌ گوناهه‌كانیان داپۆشراوه‌.</VERS>
      <VERS vnumber="8">خۆزگه‌ ده‌خوازرێ به‌و مرۆڤه‌ی كه‌ خوداوه‌ند گوناهی له‌سه‌ر ناژمێرێت.} </VERS>
      <VERS vnumber="9">
          ئایا ئه‌م خۆزگه‌خواستنه‌ ته‌نها بۆ خه‌ته‌نه‌كراوانه‌ یان بۆ خه‌ته‌نه‌ نه‌كراوانیشه‌؟ چونكه‌ ده‌ڵێین، باوه‌ڕ بۆ ئیبراهیم به‌ ڕاستودروستی دانرا.</VERS>
      <VERS vnumber="10">كه‌واته‌ چۆن دانرا؟ به‌ خه‌ته‌نه‌كردن یان بێ خه‌ته‌نه‌كردن؟ نه‌ك خه‌ته‌نه‌كردن به‌ڵكو بێ خه‌ته‌نه‌كردن!</VERS>
      <VERS vnumber="11">ئیتر نیشانه‌ی خه‌ته‌نه‌كردنی وه‌رگرت، مۆری ڕاستودروستی به‌ ڕێگای باوه‌ڕ بێ خه‌ته‌نه‌ كردن، تاكو ببێته‌ باوكی هه‌موو ئه‌وانه‌ی باوه‌ڕ ده‌هێنن و خه‌ته‌نه‌ نه‌كراون، تاكو بۆیان به‌ ڕاستودروستی دابنرێت.</VERS>
      <VERS vnumber="12">هه‌روه‌ها باوكی ئه‌و خه‌ته‌نه‌كراوانه‌ی نه‌ك ته‌نها خه‌ته‌نه‌كراون، به‌ڵكو هه‌نگاوه‌كانی باوه‌ڕی ئیبراهیمی باوكیشمان ده‌پارێزن، كه‌ هێشتا خه‌ته‌نه‌ نه‌كرابوو.  </VERS>
      <VERS vnumber="13">
          جا ئه‌و به‌ڵێنه‌ی بۆ ئیبراهیم یان بۆ نه‌وه‌كه‌ی بوو تاكو ببێته‌ میراتگری جیهان، به‌هۆی شه‌ریعه‌ت نه‌بوو، به‌ڵكو به‌هۆی ئه‌و ڕاستودروستییه‌ی كه‌ به‌ ڕێگای باوه‌ڕه‌.</VERS>
      <VERS vnumber="14">چونكه‌ ئه‌گه‌ر ته‌وراتداران میراتگر بن، ئه‌وا باوه‌ڕ بێ سوود ده‌بێت و به‌ڵێنیش پووچه‌ڵ،</VERS>
      <VERS vnumber="15">چونكه‌ ته‌ورات تووڕه‌یی لێ ده‌كه‌وێته‌وه‌. ئه‌گه‌ر ته‌ورات نه‌بێت، سه‌رپێچیش نییه‌.  </VERS>
      <VERS vnumber="16">
          بۆیه‌ به‌ڵێن له‌ باوه‌ڕه‌وه‌یه‌، تاكو به‌گوێره‌ی نیعمه‌ت بێت و بۆ هه‌موو نه‌وه‌كه‌ مسۆگه‌ر بێت، نه‌ك ته‌نها بۆ ته‌وراتداران، به‌ڵكو بۆ ئه‌وانه‌ش كه‌ باوه‌ڕی ئیبراهیمیان هه‌یه‌. ئه‌وه‌ی باوكی هه‌موومانه‌،</VERS>
      <VERS vnumber="17">وه‌كو نووسراوه‌: {من تۆم كرده‌ باوكی چه‌ندین نه‌ته‌وه‌.} - له‌به‌رچاوی خودا باوكمانه‌، ئه‌وه‌ی باوه‌ڕی پێ هێنا، ئه‌وه‌ی مردوو زیندوو ده‌كاته‌وه‌، ئه‌و شتانه‌ی بوونیان نییه‌ وه‌ك ئه‌وه‌ی هه‌بێت بانگیان ده‌كات.  </VERS>
      <VERS vnumber="18">
          هه‌رچه‌نده‌ هیواش بڕابوو، به‌ هیواوه‌ باوه‌ڕی هێنا كه‌وا ده‌بێته‌ باوكی چه‌ندین نه‌ته‌وه‌، به‌گوێره‌ی ئه‌وه‌ی وترابوو: {نه‌وه‌كه‌ت ئاوا ده‌بێت.}</VERS>
      <VERS vnumber="19">باوه‌ڕیشی لاواز نه‌بوو كه‌ بینی له‌شی وا مردووه‌، نزیكه‌ی سه‌د ساڵ‌بوو، هه‌روه‌ها مردوویه‌تی منداڵدانی سارا.</VERS>
      <VERS vnumber="20">به‌ بێ‌باوه‌ڕی گومانی له‌ به‌ڵێنی خودا نه‌كرد، به‌ڵكو له‌ باوه‌ڕ به‌هێز بوو و خودای شكۆدار كرد،</VERS>
      <VERS vnumber="21">دڵنیابوو كه‌ خودا توانای هه‌یه‌ به‌ڵێنی خۆی بباته‌سه‌ر.</VERS>
      <VERS vnumber="22">له‌به‌ر ئه‌مه‌ {به‌ ڕاستودروستی بۆی دانرا.}</VERS>
      <VERS vnumber="23">ئه‌وه‌ی نووسراوه‌: {بۆی دانرا} ته‌نها له‌ پێناوی ئه‌و نه‌بوو،</VERS>
      <VERS vnumber="24">به‌ڵكو له‌ پێناوی ئێمه‌شه‌، جا بۆمان به‌ ڕاستودروستی داده‌نرێت، كه‌ باوه‌ڕمان هه‌یه‌ به‌وه‌ی عیسای خوداوه‌ندمانی له‌نێو مردووان هه‌ڵستانده‌وه‌.</VERS>
      <VERS vnumber="25">ئه‌وه‌ی له‌ پێناوی گوناهه‌كانمان به‌ گرتن درا و له‌ پێناوی بێتاوانكردنمان هه‌ڵستێندرایه‌وه‌.  </VERS>
    </CHAPTER>
    <CHAPTER cnumber="5">
      <VERS vnumber="1">
          كه‌واته‌، له‌به‌ر ئه‌وه‌ی به‌ باوه‌ڕ بێ‌تاوان كراوین، به‌هۆی عیسای مه‌سیحی خوداوه‌ندمان له‌گه‌ڵ خودا ئاشتیمان هه‌یه‌،</VERS>
      <VERS vnumber="2">به‌هۆی ئه‌ویش ڕێپێدراویێتیمان وه‌رگرت به‌هۆی باوه‌ڕ بێینه‌ ناو ئه‌م نیعمه‌ته‌ی كه‌ ئێستا تێیدا نیشته‌جێین. شانازیش به‌ هیوای شكۆی خودا ده‌كه‌ین.</VERS>
      <VERS vnumber="3">ته‌نها ئه‌مه‌ نا، به‌ڵكو له‌ ته‌نگانه‌ش‌دا شانازی ده‌كه‌ین، ده‌زانین ته‌نگانه‌ دانبه‌خۆداگرتن دروست‌ده‌كات،</VERS>
      <VERS vnumber="4">دانبه‌خۆداگرتنیش ئه‌زموون، ئه‌زموونیش هیوا،</VERS>
      <VERS vnumber="5">هیواش شه‌رمه‌زار ناكات، چونكه‌ خۆشه‌ویستی خودا ڕژاوه‌ته‌ ناو دڵمان، به‌ ڕۆحی پیرۆز كه‌ پێمان دراوه‌.  </VERS>
      <VERS vnumber="6">
          چونكه‌ كاتێ هێشتا لاواز بووین، مه‌سیح له‌ كاتی دیاریكراودا له‌ پێناو خوانه‌ناسان مرد.</VERS>
      <VERS vnumber="7">له‌به‌ر ئه‌وه‌ی به‌ ده‌گمه‌ن كه‌سێك له‌ پێناوی مرۆڤێكی ڕاستودروست ده‌مرێت، له‌وانه‌یه‌ له‌ پێناوی مرۆڤێكی باش كه‌سێك بوێرێت بمرێت.</VERS>
      <VERS vnumber="8">به‌ڵام خودا خۆشه‌ویستی خۆی بۆ سه‌لماندین: هێشتا گوناهبار بووین مه‌سیح له‌ پێناومان‌دا مرد.  </VERS>
      <VERS vnumber="9">
          ئێستاش كه‌ به‌ خوێنی ئه‌و بێ‌تاوان كراوین، به‌هۆی ئه‌و چه‌نده‌ زیاتر له‌ تووڕه‌یی خودا ڕزگار ده‌بین!</VERS>
      <VERS vnumber="10">چونكه‌ ئه‌گه‌ر كاتێ دوژمن بووین له‌گه‌ڵ خودا، به‌ مردنی كوڕه‌كه‌ی ئاشت‌بووینه‌وه‌، ئه‌ی كاتێ ئاشت‌بووینه‌وه‌ چه‌ند زیاتر به‌ ژیانی ئه‌و ڕزگار ده‌بین!</VERS>
      <VERS vnumber="11">نه‌ك ته‌نها ئه‌مه‌، به‌ڵكو به‌هۆی خوداوه‌ندمان عیسای مه‌سیح شانازی به‌ خودا ده‌كه‌ین، ئه‌وه‌ی ئێستا به‌هۆیه‌وه‌ ئاشتبوونه‌وه‌مان وه‌رگرتووه‌.  </VERS>
      <VERS vnumber="12">
          له‌به‌ر ئه‌مه‌، چۆن به‌هۆی مرۆڤێك گوناه‌ هاته‌ جیهان، به‌هۆی گوناهیش مردن، به‌م شێوه‌یه‌ مردن هه‌موو خه‌ڵكی گرته‌وه‌، له‌به‌ر ئه‌وه‌ی هه‌موو گوناهیان كرد -</VERS>
      <VERS vnumber="13">چونكه‌ پێش هاتنی ته‌ورات، گوناه‌ له‌ جیهان‌دا بوو. به‌ڵام كه‌ ته‌ورات نه‌بێت گوناه‌ ناژمێردرێت.</VERS>
      <VERS vnumber="14">كه‌چی مردن له‌ ئاده‌مه‌وه‌ تاكو موسا حوكمڕانی ده‌كرد، ته‌نانه‌ت به‌سه‌ر ئه‌وانه‌ش كه‌ له‌ شێوه‌ی یاخیبوونه‌كه‌ی ئاده‌م گوناهیان نه‌كردبوو، كه‌ نموونه‌ی كه‌سه‌ هاتووه‌كه‌یه‌.  </VERS>
      <VERS vnumber="15">
          به‌ڵام دیاری وه‌كو گوناه‌ نییه‌. چونكه‌ ئه‌گه‌ر زۆر كه‌س به‌ گوناهی كه‌سێك مردن، جا چه‌ند زیاتر نیعمه‌تی خودا و دیارییه‌كه‌ به‌هۆی نیعمه‌تی مرۆڤێك كه‌ عیسای مه‌سیحه‌، بۆ زۆران ڕژایه‌وه‌.</VERS>
      <VERS vnumber="16">هه‌روه‌ها ئه‌و دیارییه‌ وه‌ك ئه‌نجامی گوناهی مرۆڤێك نییه‌: چونكه‌ حوكمدان له‌ یه‌ك گوناهه‌وه‌ تاوانبار كردنی هێنا كایه‌وه‌، به‌ڵام دیاری له‌ گوناهی زۆره‌وه‌ بێ‌تاوانی هێنا كایه‌وه‌.</VERS>
      <VERS vnumber="17">چونكه‌ ئه‌گه‌ر به‌ گوناهی كه‌سێك مردن به‌هۆی ئه‌و كه‌سه‌ حوكمڕانی كرد، ئیتر چه‌ند زیاتر ئه‌وانه‌ی پڕی نیعمه‌ت و دیاری ڕاستودروستی وه‌رده‌گرن، له‌ ژیان‌دا حوكمڕانی ده‌كه‌ن به‌ كه‌سێك كه‌ عیسای مه‌سیحه‌.  </VERS>
      <VERS vnumber="18">
          كه‌واته‌ وه‌ك چۆن به‌ یه‌ك گوناه‌ تاوانباركردن بۆ هه‌موو مرۆڤ هاته‌ كایه‌وه‌، به‌ هه‌مان شێوه‌ به‌ كارێكی ڕاستودروست بێتاوانكردن هاته‌ كایه‌وه‌ كه‌ ژیان بۆ هه‌موو مرۆڤ ده‌هێنێت.</VERS>
      <VERS vnumber="19">چونكه‌ چۆن به‌ یاخیبوونی كه‌سێك زۆر كه‌س گوناهبار كران، به‌ هه‌مان شێوه‌ به‌ گوێڕایه‌ڵی كه‌سێك زۆر كه‌س بێ‌تاوان ده‌كرێن.  </VERS>
      <VERS vnumber="20">
          ته‌ورات هات تاكو گوناه‌ زۆر بێت. به‌ڵام له‌كوێ گوناه‌ زۆر بوو، نیعمه‌ت زۆر زیاتر بوو،</VERS>
      <VERS vnumber="21">تاكو چۆن گوناه‌ به‌ مردن حوكمڕانی كرد، ئاواش به‌ ڕاستودروستی نیعمه‌ت حوكمڕانی ده‌كات بۆ ژیانی تاهه‌تایی به‌ عیسای مه‌سیحی خوداوه‌ندمان.  </VERS>
    </CHAPTER>
    <CHAPTER cnumber="6">
      <VERS vnumber="1">
          باشه‌ چی بڵێین؟ ئایا له‌ گوناه‌ به‌رده‌وام بین تاكو نیعمه‌ت زیاد بێت؟</VERS>
      <VERS vnumber="2">نه‌خێر! ئێمه‌ كه‌ سه‌باره‌ت به‌ گوناه‌ مردین، ئیتر چۆن تیای‌دا بژین؟</VERS>
      <VERS vnumber="3">ئایا نازانن هه‌موومان كه‌ له‌ عیسای مه‌سیح‌دا له‌ئاوهه‌ڵكێشراین، له‌ مردنه‌كه‌ی‌دا له‌ئاوهه‌ڵكێشراین؟</VERS>
      <VERS vnumber="4">بۆیه‌ به‌ له‌ئاوهه‌ڵكێشان له‌گه‌ڵ ئه‌و بۆ مردن نێژراین، تاكو چۆن مه‌سیح له‌نێو مردووان به‌ شكۆی باوكه‌كه‌وه‌ هه‌ڵستایه‌وه‌، ئێمه‌ش له‌ نوێیه‌تی ژیان‌دا بژین.  </VERS>
      <VERS vnumber="5">
          چونكه‌ ئه‌گه‌ر له‌ شێوه‌ی مردنه‌كه‌ی له‌گه‌ڵی‌دا یه‌كمان گرتبێت، له‌ هه‌ڵستانه‌وه‌كه‌شی ئاوا ده‌بین.</VERS>
      <VERS vnumber="6">ئه‌مه‌ ده‌زانین: مرۆڤه‌ كۆنه‌كه‌مان له‌گه‌ڵ ئه‌و له‌ خاچ درا، تاكو له‌شی گوناهبار په‌كی بكه‌وێت، چیتر كۆیله‌ی گوناه‌ نه‌بین -</VERS>
      <VERS vnumber="7">چونكه‌ ئه‌وه‌ی مرد له‌ گوناه‌ ئازاد كراوه‌.  </VERS>
      <VERS vnumber="8">
          به‌ڵام ئه‌گه‌ر له‌گه‌ڵ مه‌سیح مردووین، باوه‌ڕمان هه‌یه‌ له‌گه‌ڵ ئه‌ویش ده‌ژین،</VERS>
      <VERS vnumber="9">ده‌زانین مه‌سیح كه‌ له‌نێو مردووان‌دا هه‌ڵستێندرایه‌وه‌، نامرێته‌وه‌. ئیتر مردن به‌سه‌ری‌دا سالار نییه‌.</VERS>
      <VERS vnumber="10">چونكه‌ ئه‌و مردنه‌ی مرد، به‌ جارێك سه‌باره‌ت به‌ گوناه‌ مرد. به‌ڵام ئه‌و ژیانه‌ی ده‌ژیێت بۆ خودا ده‌ژیێت.  </VERS>
      <VERS vnumber="11">
          ئێوه‌ش سه‌باره‌ت به‌ گوناه‌ خۆتان به‌ مردوو دابنێن، به‌ڵام بۆ خودا زیندوو له‌ عیسای مه‌سیح‌دا.</VERS>
      <VERS vnumber="12">كه‌واته‌ مه‌هێڵن گوناه‌ حوكمڕانی له‌شی له‌ناوچووتان بكات، تاكو گوێڕایه‌ڵی ئاره‌زووه‌كانی بن.</VERS>
      <VERS vnumber="13">ئه‌ندامانتان وه‌ك ئامێری ناڕه‌وایی بۆ گوناه‌ پێشكه‌ش مه‌كه‌ن، به‌ڵكو خۆتان پێشكه‌شی خودا بكه‌ن، وه‌ك زیندووی نێو مردووان و ئه‌ندامانتان وه‌ك ئامێری ڕاستودروستی بۆ خودا.</VERS>
      <VERS vnumber="14">جا گوناه‌ به‌سه‌رتانه‌وه‌ سالار نابێت، چونكه‌ له‌ ژێر سایه‌ی ته‌ورات‌دا نین، به‌ڵكو له‌ ژێر سایه‌ی نیعمه‌ت.  </VERS>
      <VERS vnumber="15">
          كه‌واته‌ چی؟ ئایا گوناه‌ بكه‌ین چونكه‌ له‌ ژێر ته‌ورات‌دا نین به‌ڵكو له‌ ژێر نیعمه‌ت؟ نه‌خێر!</VERS>
      <VERS vnumber="16">نازانن ئه‌وه‌ی وه‌ك كۆیله‌ ملكه‌چ خۆتانی پێشكه‌ش ده‌كه‌ن، ده‌بنه‌ كۆیله‌ی ئه‌وه‌ی ملكه‌چن بۆی، جا بۆ گوناه‌ كه‌ به‌ره‌و مردنه‌ یان بۆ گوێڕایه‌ڵی كه‌ به‌ره‌و ڕاستودروستییه‌؟</VERS>
      <VERS vnumber="17">به‌ڵام سوپاس بۆ خودا له‌گه‌ڵ ئه‌وه‌ی كۆیله‌ی گوناه‌ بوون، له‌ دڵه‌وه‌ ملكه‌چی ئه‌و شێوه‌ فێركردنه‌ بوون كه‌ پێتان سپێردرا.</VERS>
      <VERS vnumber="18">ئێوه‌ له‌ گوناه‌ ئازاد كران و بوونه‌ كۆیله‌ی ڕاستودروستی.  </VERS>
      <VERS vnumber="19">
          له‌به‌ر لاوازی جه‌سته‌تان مرۆڤانه‌ ده‌دوێم. ئیتر چۆن له‌پێشا ئه‌ندامانی له‌شتان وه‌ك كۆیله‌ی گڵاوی و خراپه‌ بۆ خراپه‌ پێشكه‌ش كرد، ئێستاش ئه‌ندامانتان وه‌ك كۆیله‌ی ڕاستودروستی بۆ پیرۆزی پێشكه‌ش بكه‌ن.</VERS>
      <VERS vnumber="20">چونكه‌ كاتێ كۆیله‌ی گوناه‌ بوون، سه‌باره‌ت به‌ ڕاستودروستی ئازاد بوون.</VERS>
      <VERS vnumber="21">ئه‌و كات چ به‌رهه‌مێكتان هه‌بوو له‌و شتانه‌ی ئێستا شه‌رمتان پێیه‌تی؟ چونكه‌ ده‌رئه‌نجامی ئه‌و شتانه‌ مردنه‌.</VERS>
      <VERS vnumber="22">به‌ڵام ئێستا كه‌ له‌ گوناه‌ ئازاد كراون و بوونه‌ كۆیله‌ی خودا، به‌رهه‌متان بۆ پیرۆزی هه‌یه‌ و ده‌رئه‌نجامه‌كه‌ی ژیانی تاهه‌تاییه‌.</VERS>
      <VERS vnumber="23">چونكه‌ كرێی گوناه‌ مردنه‌، به‌ڵام دیاری خودا ژیانی تاهه‌تاییه‌ له‌ عیسای مه‌سیحی خوداوه‌ندمان.  </VERS>
    </CHAPTER>
    <CHAPTER cnumber="7">
      <VERS vnumber="1">
          ئه‌ی خوشك و برایان، ئایا ئێوه‌ نازانن - چونكه‌ بۆ ئه‌وانه‌ ده‌دوێم كه‌ له‌ ته‌ورات ده‌زانن - شه‌ریعه‌ت به‌سه‌ر مرۆڤ‌دا سالاره‌ تاكو ئه‌و كاته‌ی زیندووه‌؟</VERS>
      <VERS vnumber="2">چونكه‌ ژن به‌ شه‌ریعه‌ت به‌ مێرده‌ زیندووه‌كه‌ی به‌ستراوه‌ته‌وه‌، به‌ڵام كه‌ مێرده‌كه‌ مرد، ئه‌وا له‌ شه‌ریعه‌تی مێرد ئازاد بووه‌.</VERS>
      <VERS vnumber="3">كه‌واته‌ تاكو مێرده‌كه‌ زیندوو بێت، ژنه‌كه‌ به‌ داوێنپیس ناوده‌بردرێت ئه‌گه‌ر بووه‌ هی پیاوێكی دیكه‌. به‌ڵام ئه‌گه‌ر مێرده‌كه‌ بمرێت، ئه‌وسا له‌ شه‌ریعه‌ته‌كه‌ ئازاده‌ و داوێنپیس نییه‌ ئه‌گه‌ر بووه‌ هی پیاوێكی دیكه‌.  </VERS>
      <VERS vnumber="4">
          ئیتر براكانم، ئێوه‌ش به‌ له‌شی مه‌سیح سه‌باره‌ت به‌ ته‌ورات مردن، تاكو ببنه‌ هی یه‌كێكی دیكه‌، بۆ ئه‌و كه‌سه‌ی له‌ناو مردووان هه‌ڵستێندرایه‌وه‌، تاكو بۆ خودا به‌رهه‌م بده‌ین.</VERS>
      <VERS vnumber="5">چونكه‌ كاتێ له‌ جه‌سته‌دا بووین، ئاره‌زووه‌كانی گوناه‌ كه‌ به‌هۆی ته‌وراته‌ له‌ ئه‌ندامه‌كانمان‌دا كاری ده‌كرد، تاكو بۆ مردن به‌رهه‌م بده‌ین.</VERS>
      <VERS vnumber="6">به‌ڵام ئێستا به‌ مردن بۆ ئه‌وه‌ی پێی به‌سترابووینه‌وه‌ له‌ ته‌ورات ئازاد كراوین، تاكو به‌ نوێیه‌تی ڕۆحی پیرۆز خزمه‌ت بكه‌ین، نه‌ك به‌ كۆنییه‌تی پیت.  </VERS>
      <VERS vnumber="7">
          كه‌واته‌ چی بڵێین؟ ئایا ته‌ورات گوناهه‌؟ نه‌خێر! به‌ڵام به‌هۆی ته‌وراته‌وه‌ نه‌بێت گوناهم نه‌ده‌ناسی. هه‌روه‌ها هه‌وه‌سم نه‌ده‌زانی ئه‌گه‌ر ته‌ورات نه‌یووتبووایه‌ {هه‌وه‌سبازی مه‌كه‌!}</VERS>
      <VERS vnumber="8">به‌ڵام گوناه‌ ئه‌م ڕاسپارده‌یه‌ی قۆسته‌وه‌ و هه‌موو هه‌وه‌سێكی له‌ من‌دا وروژاند، چونكه‌ گوناه‌ به‌بێ ته‌ورات مردووه‌.</VERS>
      <VERS vnumber="9">منیش له‌پێشا به‌بێ ته‌ورات ده‌ژیام. به‌ڵام كاتێ ڕاسپارده‌ هات، گوناه‌ هاته‌ ژیان و منیش مردم.</VERS>
      <VERS vnumber="10">بینیم هه‌مان ئه‌و ڕاسپارده‌یه‌ی بۆ ژیانه‌ بۆ من بۆ مردنه‌.</VERS>
      <VERS vnumber="11">چونكه‌ گوناه‌ ڕاسپارده‌كه‌ی قۆسته‌وه‌ و منی خه‌ڵه‌تاند و به‌و منی كوشت.  </VERS>
      <VERS vnumber="12">
          كه‌واته‌ ته‌ورات پیرۆزه‌، ڕاسپارده‌ش پیرۆز و دادپه‌روه‌ر و چاكه‌.</VERS>
      <VERS vnumber="13">باشه‌، ئایا چاكه‌ بۆ من بووه‌ته‌ مردن؟ نه‌خێر! به‌ڵكو گوناه‌، تاكو ده‌ركه‌وێت كه‌ به‌ ڕاستی گوناهه‌، به‌هۆی چاكه‌ مردن له‌ من‌دا هێنایه‌ كایه‌وه‌، تاكو به‌هۆی ڕاسپارده‌كه‌ ئاشكرا بێت كه‌ گوناه‌ به‌ ته‌واوه‌تی خراپه‌.  </VERS>
      <VERS vnumber="14">
          چونكه‌ ده‌زانین ته‌ورات ڕۆحییه‌، به‌ڵام من جه‌سته‌ییم و له‌ كۆیلایه‌تی گوناهه‌دا فرۆشراوم.</VERS>
      <VERS vnumber="15">ئیتر نازانم چی ده‌كه‌م. چونكه‌ ئه‌وه‌ی ده‌مه‌وێت نایكه‌م، به‌ڵكو ئه‌وه‌ی ڕقم لێیه‌تی ئه‌وه‌ ده‌كه‌م.</VERS>
      <VERS vnumber="16">ئه‌گه‌ر ئه‌وه‌ بكه‌م كه‌ نامه‌وێت، ئه‌وسا ته‌ورات په‌سه‌ند ده‌كه‌م كه‌ باشه‌.</VERS>
      <VERS vnumber="17">ئیتر من نیم كه‌ واده‌كه‌م، به‌ڵكو ئه‌و گوناهه‌ی له‌ من‌دا نیشته‌جێیه‌.</VERS>
      <VERS vnumber="18">چونكه‌ ده‌زانم هیچ چاكه‌یه‌ك له‌ من‌دا نیشته‌جێ نییه‌، واتا له‌ جه‌سته‌م‌دا. چونكه‌ خواست له‌لام ئاماده‌یه‌، به‌ڵام توانای چاكه‌كردنم نییه‌.</VERS>
      <VERS vnumber="19">چونكه‌ ئه‌و چاكه‌یه‌ی ده‌مه‌وێت نایكه‌م، به‌ڵكو ئه‌و خراپه‌ی كه‌ نامه‌وێت ئه‌وه‌ ده‌كه‌م.</VERS>
      <VERS vnumber="20">ئه‌گه‌ر ئه‌وه‌م كرد كه‌ نامه‌وێت، ئیتر ئه‌وه‌ من نیم كه‌ ده‌یكه‌م، به‌ڵكو ئه‌و گوناهه‌ی له‌ من‌دا نیشته‌جێیه‌.  </VERS>
      <VERS vnumber="21">
          یاسایه‌ك ده‌بینم: كاتێ ده‌مه‌وێت چاكه‌ بكه‌م، خراپه‌ له‌لام ئاماده‌یه‌.</VERS>
      <VERS vnumber="22">چونكه‌ له‌ ناخم‌دا به‌ ته‌وراتی خودا دڵشادم،</VERS>
      <VERS vnumber="23">به‌ڵام یاسایه‌كی دیكه‌ له‌ ئه‌ندامانم ده‌بینم، به‌ربه‌ره‌كانێی یاسای مێشكم ده‌كات و ده‌مكاته‌ دیلی یاسای گوناه‌ كه‌ له‌ ئه‌ندامانم دایه‌.</VERS>
      <VERS vnumber="24">ئای له‌ منی مرۆڤی پڕ ده‌رده‌سه‌ری! كێ له‌م له‌شه‌ی مردن ڕزگارم ده‌كات؟</VERS>
      <VERS vnumber="25">سوپاسی خودا ده‌كه‌م، به‌ عیسای مه‌سیحی خوداوه‌ندمان! </VERS>
    </CHAPTER>
    <CHAPTER cnumber="8">
      <VERS vnumber="1">
          بۆیه‌ ئێستا تاوانباركردن بۆ ئه‌وانه‌ نییه‌ كه‌ له‌ عیسای مه‌سیح‌دان،</VERS>
      <VERS vnumber="2">چونكه‌ یاسای ڕۆحی ژیان له‌ عیسای مه‌سیح‌دا، له‌ یاسای گوناه‌ و مردن ئازادی كردیت.</VERS>
      <VERS vnumber="3">چونكه‌ ئه‌وه‌ی له‌ توانای ته‌ورات نه‌بوو، له‌وه‌ی به‌ جه‌سته‌ لاواز بوو، خودا ئه‌نجامی دا به‌ ناردنی كوڕه‌كه‌ی خۆی له‌ شێوه‌ی جه‌سته‌ی گوناهبار بۆ ئه‌وه‌ی ببێته‌ قوربانی بۆ گوناه‌. له‌ جه‌سته‌دا گوناهی تاوانبار كرد،</VERS>
      <VERS vnumber="4">تاكو داواكارییه‌ دروسته‌كانی ته‌ورات له‌ ئێمه‌دا بێته‌ دی، كه‌ به‌گوێره‌ی جه‌سته‌ ناژین، به‌ڵكو به‌گوێره‌ی ڕۆحی پیرۆز.  </VERS>
      <VERS vnumber="5">
          چونكه‌ ئه‌وانه‌ی به‌گوێره‌ی جه‌سته‌ن بایه‌خ به‌ كاروباری جه‌سته‌ ده‌ده‌ن، به‌ڵام ئه‌وانه‌ی به‌گوێره‌ی ڕۆحه‌كه‌ن، بایه‌خ به‌ كاروباری ڕۆحه‌كه‌ ده‌ده‌ن.</VERS>
      <VERS vnumber="6">چونكه‌ بایه‌خی جه‌سته‌ مردنه‌، به‌ڵام بایه‌خی ڕۆحه‌كه‌ ژیان و ئاشتییه‌.</VERS>
      <VERS vnumber="7">بایه‌خی جه‌سته‌ دوژمنایه‌تییه‌ له‌گه‌ڵ خودا، چونكه‌ ملكه‌چی ته‌وراتی خودا نابێت، له‌به‌ر ئه‌وه‌ی ناتوانێت.</VERS>
      <VERS vnumber="8">جا ئه‌وانه‌ی له‌ جه‌سته‌دان ناتوانن خودا ڕازی بكه‌ن.  </VERS>
      <VERS vnumber="9">
          به‌ڵام ئێوه‌، ئه‌گه‌ر ڕۆحی خودا له‌ناوتان‌دا نیشته‌جێ بێت، ئه‌وا له‌ جه‌سته‌دا نین، به‌ڵكو له‌ ڕۆح‌دان. ئه‌گه‌ر یه‌كێكیش ڕۆحی مه‌سیحی نه‌بێت، ئه‌وا هی مه‌سیح نییه‌.</VERS>
      <VERS vnumber="10">ئه‌گه‌ر مه‌سیح له‌ ئێوه‌دا بێت، ئه‌وا له‌ش به‌هۆی گوناه‌ مردووه‌، به‌ڵام ڕۆح به‌هۆی ڕاستودروستی زیندووه‌.</VERS>
      <VERS vnumber="11">ئه‌گه‌ر ڕۆحی ئه‌وه‌ی عیسای له‌نێو مردووان هه‌ڵستانده‌وه‌ له‌ ئێوه‌دا نیشته‌جێ بێت، ئه‌وا ئه‌وه‌ی مه‌سیحی له‌نێو مردووان هه‌ڵستانده‌وه‌ به‌ ڕۆحی خۆی كه‌ له‌ ئێوه‌دا نیشته‌جێیه‌ له‌شی مردووشتان زیندوو ده‌كاته‌وه‌.  </VERS>
      <VERS vnumber="12">
          بۆیه‌ ئه‌ی خوشك و برایان، ئێمه‌ قه‌رزارین - به‌ڵام هی جه‌سته‌ نا، تاكو به‌گوێره‌ی جه‌سته‌ بژین.</VERS>
      <VERS vnumber="13">چونكه‌ ئه‌گه‌ر ئێوه‌ به‌گوێره‌ی جه‌سته‌ بژین ده‌مرن، به‌ڵام ئه‌گه‌ر به‌ ڕۆحه‌كه‌ كرداره‌كانی له‌شتان مراند ئه‌وا ده‌ژین.</VERS>
      <VERS vnumber="14">له‌به‌ر ئه‌وه‌ هه‌موو ئه‌وانه‌ی به‌ ڕۆحی خودا ده‌هاژوورێن، ڕۆڵه‌ی خودان.</VERS>
      <VERS vnumber="15">چونكه‌ ڕۆحی كۆیله‌ییتان وه‌رنه‌گرتووه‌ بۆ ترس بتانگه‌ڕێنێته‌وه‌، به‌ڵكو ڕۆحی له‌خۆگرتنه‌وه‌تان وه‌رگرتووه‌، به‌هۆیه‌وه‌ هاوار ده‌كه‌ین: (بابه‌! باوكه‌!)</VERS>
      <VERS vnumber="16">ڕۆحه‌كه‌ خۆی شایه‌تی بۆ ڕۆحمان ده‌دات كه‌ منداڵی خوداین.</VERS>
      <VERS vnumber="17">ئه‌گه‌ر منداڵی بین، میراتگریشین، میراتگری خودا و هاومیراتی مه‌سیح، ئه‌گه‌ر له‌ ڕاستی‌دا له‌گه‌ڵ ئه‌و ئازار بچێژین، بۆ ئه‌وه‌ی تاكو له‌گه‌ڵ ئه‌و شكۆدار بین.  </VERS>
      <VERS vnumber="18">
          پێم وایه‌ ئازاره‌كانی ئێستا له‌گه‌ڵ شكۆی داهاتوو كه‌ تیامان‌دا ئاشكرا ده‌كرێت به‌راورد ناكرێت.</VERS>
      <VERS vnumber="19">چونكه‌ به‌دیهێنراو به‌ په‌رۆشه‌وه‌ چاوه‌ڕێ ده‌كات ڕۆڵه‌كانی خودا ئاشكرا بكرێن.</VERS>
      <VERS vnumber="20">ملكه‌چی به‌دیهێنراو بۆ وه‌ڕسبوون به‌ ئاره‌زوو نه‌بوو، به‌ڵكو بۆ ئه‌وه‌ی ملكه‌چی كرد، به‌ هیوای ئه‌وه‌ی</VERS>
      <VERS vnumber="21">به‌دیهێنراو له‌ كۆیلایه‌تی گه‌نده‌ڵی ئازاد بكرێت به‌ره‌و سه‌ربه‌ستی شكۆمه‌ندی منداڵانی خودا.  </VERS>
      <VERS vnumber="22">
          ده‌زانین هه‌موو به‌دیهێنراوان تا ئێستا به‌یه‌كه‌وه‌ ده‌ناڵێنێت و ژانی گرتووه‌.</VERS>
      <VERS vnumber="23">ته‌نها ئه‌مه‌ نا، به‌ڵكو ئێمه‌ش كه‌ نۆبه‌ره‌ی ڕۆحی پیرۆزمان هه‌یه‌، خۆشمان له‌ ناخمان‌دا ده‌ناڵێنین كه به‌ په‌رۆشه‌وه‌‌ چاوه‌ڕێی له‌خۆگرتنه‌وه‌ین، به‌ كڕینه‌وه‌ی جه‌سته‌مان.</VERS>
      <VERS vnumber="24">چونكه‌ به‌ هیواوه‌ ڕزگارمان بوو. به‌ڵام هیوای بینراو هیوا نییه‌. چونكه‌ ئه‌وه‌ی ده‌یبینی هیوای چی پێ ده‌خوازیت؟</VERS>
      <VERS vnumber="25">به‌ڵام ئه‌گه‌ر هیوای شتێك بخوازین كه‌ بینراو نییه‌، ئه‌وا به‌ دانبه‌خۆداگرتنه‌وه‌ چاوه‌ڕێی ده‌كه‌ین.  </VERS>
      <VERS vnumber="26">
          به‌ هه‌مان شێوه‌ ڕۆحه‌كه‌ له‌ لاوازییه‌كانمان‌دا یارمه‌تیمان ده‌دات. چونكه‌ نازانین پێویسته‌ بۆچی نوێژ بكه‌ین، به‌ڵام ڕۆحه‌كه‌ خۆی به‌ ناڵه‌وه‌ داكۆكیمان لێ‌ده‌كات به‌ شێوه‌یه‌ك كه‌ باس ناكرێت.</VERS>
      <VERS vnumber="27">به‌ڵام ئه‌وه‌ی دڵ ده‌پشكنێت، ده‌زانێت بایه‌خی ڕۆحه‌كه‌ چییه‌، چونكه‌ به‌گوێره‌ی خواستی خودا داكۆكی له‌ پیرۆزكراوان ده‌كات.  </VERS>
      <VERS vnumber="28">
          ئێمه‌ ده‌زانین له‌ هه‌موو شته‌كان خودا كارده‌كات بۆ چاكه‌ی ئه‌وانه‌ی ئه‌ویان خۆش‌ده‌وێت، ئه‌وانه‌ی به‌گوێره‌ی مه‌به‌ستی ئه‌و بانگ‌كراون.</VERS>
      <VERS vnumber="29">چونكه‌ ئه‌وانه‌ی پێشتر ناسیبوونی، پێشتر دیاری كردن بۆ ئه‌وه‌ی وه‌ك وێنه‌ی كوڕه‌كه‌ی ئه‌ویان لێ بێت، تاكو له‌نێو برایانی زۆردا ئه‌و ببێته‌ نۆبه‌ره‌.</VERS>
      <VERS vnumber="30">ئه‌وانه‌ی پێشتر دیاری كردن بانگیشی كردن، ئه‌وانه‌ی بانگی كردن بێ‌تاوانیشی كردن، ئه‌وانه‌ی بێ‌تاوانی كردن شكۆداریشی كردن.  </VERS>
      <VERS vnumber="31">
          ئیتر چی به‌مانه‌ بڵێین؟ ئه‌گه‌ر خودا له‌گه‌ڵمان بێت كێ دژمانه‌؟</VERS>
      <VERS vnumber="32">ئه‌وه‌ی ده‌ستی به‌ كوڕه‌كه‌ی خۆی نه‌گرت، به‌ڵكو له‌ پێناوی هه‌موومان پێشكه‌شی كرد، ئیتر چۆن له‌گه‌ڵ ئه‌و هه‌موو شتێكمان به‌خۆڕایی ناداتێ؟</VERS>
      <VERS vnumber="33">كێ سكاڵا له‌ بژارده‌كانی خودا ده‌كات؟ خودایه‌ ئه‌وه‌ی بێ‌تاوان ده‌كات.</VERS>
      <VERS vnumber="34">كێیه‌ تاوانبار ده‌كات؟ عیسای مه‌سیحه‌ كه‌وا مرد، به‌ڵكو له‌مه‌ش زیاتر هه‌ڵستایه‌وه‌، هه‌ر ئه‌ویش له‌ ده‌سته‌ڕاستی خودایه‌ و داكۆكیمان لێ‌ده‌كات.</VERS>
      <VERS vnumber="35">كێ له‌ خۆشه‌ویستی مه‌سیح جیامان ده‌كاته‌وه‌؟ ناخۆشی یان ته‌نگانه‌ یان چه‌وسانه‌وه‌ یان برسیێتی یان ڕووتی یان مه‌ترسی یاخود شمشێر؟</VERS>
      <VERS vnumber="36">وه‌ك نووسراوه‌:  {له‌ پێناوی تۆ به‌ درێژایی ڕۆژ ڕووبه‌ڕووی مردن ده‌بینه‌وه‌،وه‌ك مه‌ڕ بۆ سه‌ربڕین داده‌نرێین.} </VERS>
      <VERS vnumber="37">
          به‌ڵام له‌ هه‌موو ئه‌مانه‌دا سه‌ركه‌وتنی ته‌واومان هه‌یه‌ به‌وه‌ی خۆشی‌ویستووین.</VERS>
      <VERS vnumber="38">چونكه‌ دڵنیام نه‌ مردن و نه‌ ژیان، نه‌ فریشته‌كان و نه‌ سه‌رۆكه‌كان، نه‌ شته‌كانی ئێستا و نه‌ شته‌كانی داهاتوو، نه‌ هێزه‌كان،</VERS>
      <VERS vnumber="39">نه‌ به‌رزی و نه‌ قووڵی، نه‌ به‌دیهێنراوی دیكه‌، ناتوانێت له‌ خۆشه‌ویستی خودا جیامان بكاته‌وه‌ ئه‌وه‌ی له‌ عیسای مه‌سیحی خوداوه‌ندمانه‌.  </VERS>
    </CHAPTER>
    <CHAPTER cnumber="9">
      <VERS vnumber="1">
          له‌ مه‌سیح‌دا ڕاستی ده‌ڵێم و درۆ ناكه‌م، ویژدانیشم به‌ ڕۆحی پیرۆز شایه‌تمه‌،</VERS>
      <VERS vnumber="2">كه‌ زۆر دڵته‌نگم و ئازارێكی بێ بڕانه‌وه‌ له‌ دڵم هه‌یه‌.</VERS>
      <VERS vnumber="3">بریا خۆم نه‌فره‌تم لێ بكرابووایه‌ و له‌ مه‌سیح بێبه‌ش بوومایه‌، له‌ پێناوی برایانم، خزمانم به‌گوێره‌ی جه‌سته‌،</VERS>
      <VERS vnumber="4">ئیسرائیلییه‌كان، له‌خۆگرتنه‌وه‌ و شكۆ و په‌یمانه‌كان و وه‌رگرتنی ته‌ورات و په‌رستن و به‌ڵێنه‌كان هی ئه‌وانه‌.</VERS>
      <VERS vnumber="5">باوكانیش هی ئه‌وانن و مه‌سیحیش به‌گوێره‌ی جه‌سته‌ له‌وانه‌وه‌ هاتووه‌، ئه‌وه‌ی له‌ سه‌رووی هه‌مووانه‌، تاهه‌تایه‌ خودای ستایشكراوه‌! ئامین.  </VERS>
      <VERS vnumber="6">
          مه‌به‌ست ئه‌وه‌ نییه‌ وشه‌ی خودا كه‌وت. چونكه‌ هه‌موو ئه‌وانه‌ی له‌ نه‌وه‌ی ئیسرائیلن، ئیسرائیلی نین.</VERS>
      <VERS vnumber="7">هه‌روه‌ها هه‌موو ئه‌وانه‌ی نه‌وه‌ی ئیبراهیمن، منداڵی ئه‌و نین، به‌ڵكو: {له‌ ئیسحاقه‌وه‌ وه‌چه‌ت ناوده‌بردرێت.}</VERS>
      <VERS vnumber="8">واتا: منداڵانی جه‌سته‌ منداڵی خودا نین، به‌ڵكو منداڵانی به‌ڵێن به‌ نه‌وه‌ داده‌نرێن.</VERS>
      <VERS vnumber="9">چونكه‌ وته‌ی به‌ڵێنه‌كه‌ ئه‌مه‌یه‌: {كاتێكی ئاوا دێمه‌وه‌ و ساراش كوڕێكی بووه.}  </VERS>
      <VERS vnumber="10">
          ته‌نها ئه‌مه‌ نا، به‌ڵكو ڕڤقه‌ش له‌ یه‌كێك سكی كرد كه‌ ئیسحاقی باوكمانه‌.</VERS>
      <VERS vnumber="11">چونكه‌ هێشتا له‌دایك نه‌ببوون و چاكه‌ و خراپه‌یان نه‌كردبوو - ئه‌مه‌ش تاكو له‌ هه‌ڵبژاردن‌دا مه‌به‌ستی خودا بچه‌سپێت،</VERS>
      <VERS vnumber="12">نه‌ك به‌ كردار، به‌ڵكو له‌وه‌ی بانگ ده‌كات - پێیان فه‌رموو: {گه‌وره‌كه‌ خزمه‌تی بچووكه‌كه‌ ده‌كات.}</VERS>
      <VERS vnumber="13">وه‌ك نووسراوه‌: {یاقوبم خۆش‌ویست و ڕقم له‌ عیسۆ بۆوه‌.}  </VERS>
      <VERS vnumber="14">
          كه‌واته‌ چی بڵێین؟ ئایا له‌لای خودا ناڕه‌وایی هه‌یه‌؟ نه‌خێر!</VERS>
      <VERS vnumber="15">چونكه‌ به‌ موسا ده‌فه‌رمووێ:  {میهره‌بان ده‌بم له‌گه‌ڵ ئه‌وه‌ی میهره‌بان ده‌بم وبه‌ به‌زه‌یی ده‌بم له‌گه‌ڵ ئه‌وه‌ی به‌زه‌ییم پێی‌دا دێته‌وه‌.} </VERS>
      <VERS vnumber="16">
          كه‌واته‌، به‌ ئاره‌زووی یه‌كێك و هه‌وڵدانی یه‌كێك نییه‌، به‌ڵكو له‌ خوداوه‌یه‌ كه‌ به‌زه‌یی هه‌یه‌.</VERS>
      <VERS vnumber="17">چونكه‌ نووسراوه‌كه‌ به‌ فیرعه‌ون ده‌فه‌رمووێ: {تۆم بۆ ئه‌م مه‌به‌سته‌ قیت‌كرده‌وه‌، تاكو توانای خۆم له‌ تۆدا ده‌ربخه‌م و تاكو له‌ هه‌موو زه‌وی‌دا ناوم ڕابگه‌یه‌ندرێت.}</VERS>
      <VERS vnumber="18">كه‌واته‌ خودا به‌زه‌یی به‌وه‌ دێته‌وه‌ كه‌ ده‌یه‌وێت و ئه‌وه‌ش دڵڕه‌ق ده‌كات كه‌ ده‌یه‌وێت.  </VERS>
      <VERS vnumber="19">
          ئینجا پێم ده‌ڵێی: (ئیتر بۆچی هێشتا خه‌تابار ده‌كات؟ چونكه‌ كێ دژی خواستی ئه‌و ڕاده‌وه‌ستێت؟)</VERS>
      <VERS vnumber="20">ئه‌ی مرۆڤ تۆ كێیت وه‌ڵامی خودا ده‌ده‌یته‌وه‌؟ {ئایا دروستكراو به‌ دروستكه‌ری ده‌ڵێ: "بۆچی وا دروستت كردم؟"}</VERS>
      <VERS vnumber="21">ئایا گۆزه‌كار ده‌سه‌ڵاتی به‌سه‌ر قوڕدا نییه‌ له‌ هه‌مان قوڕ ده‌فرێك بۆ ڕێزلێنان و یه‌كێكی دیكه‌ش ئاسایی دروست بكات؟  </VERS>
      <VERS vnumber="22">
          به‌ڵام چییه‌ ئه‌گه‌ر خودا كه‌ ده‌یه‌وێت تووڕه‌یی ده‌ربخات و توانای خۆی ئاشكرا بكات، به‌ پشوودرێژی زۆره‌وه‌ به‌رگه‌ی ئه‌و ده‌فرانه‌ی تووڕه‌یی گرت كه‌ بۆ له‌ناوبردن ئاماده‌ كراون؟</VERS>
      <VERS vnumber="23">چییه‌ ئه‌گه‌ر ئه‌مه‌ی كرد تاكو ده‌وڵه‌مه‌ندی شكۆی خۆی له‌سه‌ر ئه‌و ده‌فرانه‌ی به‌زه‌یی ئاشكرا بكات كه‌ پێشتر بۆ شكۆمه‌ندی ئاماده‌ی كردوون؟</VERS>
      <VERS vnumber="24">له‌ناو ئه‌وان‌دا ئێمه‌شی بانگ‌كردووه‌، نه‌ك ته‌نها له‌ جوله‌كه‌، به‌ڵكو له‌ نه‌ته‌وانیش.</VERS>
      <VERS vnumber="25">وه‌ك له‌ هۆشه‌ع‌دا ده‌فه‌رمووێ:  {ئه‌وه‌ی گه‌لی من نییه‌ ناوی ده‌نێم گه‌لی خۆم وئه‌وه‌ی خۆشه‌ویست نییه‌ به‌ خۆشه‌ویست.} وه‌</VERS>
      <VERS vnumber="26">{له‌و شوێنه‌ی به‌وانیان فه‌رموو "ئێوه‌ گه‌لی من نین"،له‌وێ‌دا به‌ ڕۆڵه‌كانی خودای زیندوو ناوده‌برێن} </VERS>
      <VERS vnumber="27">
          ئیشایاش ده‌رباره‌ی ئیسرائیل هاوار ده‌كات:  {ئه‌گه‌ر ژماره‌ی نه‌وه‌ی ئیسرائیل به‌قه‌د لمی ده‌ریا بێت،ته‌نها پاشماوه‌یان ڕزگاری ده‌بێت.</VERS>
      <VERS vnumber="28">چونكه‌ خوداوه‌ند به‌ خێرایی و كۆتایی‌بڕ خۆی به‌سه‌ر زه‌وی‌دا ده‌هێنێت.} </VERS>
      <VERS vnumber="29">
          وه‌ك ئیشایا پێشتر وتوویه‌تی:  {ئه‌گه‌ر خوداوه‌ندی سوپاسالار نه‌وه‌ی بۆ نه‌هێشتبوواینایه‌وه‌،وه‌ك (سه‌دوم)مان لێ ده‌هات و له‌ (عه‌مۆرا) ده‌چووین.} </VERS>
      <VERS vnumber="30">
          كه‌واته‌ چی بڵێین؟ ئه‌و نه‌ته‌وانه‌ی بۆ بێ‌تاوانبوون كۆششیان نه‌كرد، بێ‌تاوانبوونیان به‌ده‌ست‌هێنا، ئه‌و بێ‌تاوانبوونه‌ی به‌ باوه‌ڕه‌.</VERS>
      <VERS vnumber="31">كه‌چی ئیسرائیل به‌ ته‌ورات كۆششیان كرد بۆ بێ‌تاوانبوون، به‌و ته‌وراته‌ پێی نه‌گه‌یشتن.</VERS>
      <VERS vnumber="32">بۆچی؟ چونكه‌ به‌ باوه‌ڕ نه‌بوو، به‌ڵكو وه‌ك به‌ كردار بێت. ئیتر به‌ به‌ردی كۆسپ ساتمه‌یان كرد،</VERS>
      <VERS vnumber="33">وه‌ك نووسراوه‌:  {ئه‌وه‌تا له‌ سییۆن به‌ردی ساتمه‌كردن و تاشه‌به‌ردی پێ هه‌ڵكه‌وتن داده‌نێم،به‌ڵام ئه‌وه‌ی باوه‌ڕی پێ بهێنێت شه‌رمه‌زار نابێت.} </VERS>
    </CHAPTER>
    <CHAPTER cnumber="10">
      <VERS vnumber="1">خوشك و برایان، ئاره‌زووی دڵم و پاڕانه‌وه‌م له‌ خودا له‌ پێناوی ڕزگاری نه‌وه‌ی ئیسرائیله‌.</VERS>
      <VERS vnumber="2">چونكه‌ شایه‌تییان بۆ ده‌ده‌م دڵگه‌رمیان بۆ خودا هه‌یه‌، به‌ڵام به‌ زانیارییه‌وه‌ نییه‌.</VERS>
      <VERS vnumber="3">له‌به‌ر ئه‌وه‌ی بێتاوانكردنیان له‌ خوداوه‌ نه‌زانی، هه‌وڵیان دا بێتاوانكردنی خۆیان بچه‌سپێنن، ملكه‌چی بێتاوانكردنی خودا نه‌بوون.</VERS>
      <VERS vnumber="4">چونكه‌ مه‌سیح ده‌رئه‌نجامی ته‌وراته‌، تاكو ڕاستودروستی بۆ هه‌موو ئه‌وانه‌ بێت كه‌ باوه‌ڕ ده‌هێنن.  </VERS>
      <VERS vnumber="5">
          چونكه‌ موسا له‌مه‌ڕ ئه‌و ڕاستودروستییه‌ی به‌ ته‌وراته‌ ده‌نووسێت: {ئه‌گه‌ر مرۆڤ بیانكات، پێیان ده‌ژیێت.}</VERS>
      <VERS vnumber="6">به‌ڵام ئه‌م ڕاستودروستییه‌ی به‌ باوه‌ڕه‌ ئاوا ده‌فه‌رمووێ: {له‌ دڵت‌دا مه‌ڵێ "كێ سه‌رده‌كه‌وێته‌ ئاسمان؟" (واتا مه‌سیح بهێنێته‌ خواره‌وه‌،)</VERS>
      <VERS vnumber="7">یان "كێ داده‌به‌زێته‌ ناو بیری بێ‌بن؟"} (واتا مه‌سیح له‌ناو مردووان سه‌ربخات.)</VERS>
      <VERS vnumber="8">به‌ڵام چی ده‌فه‌رمووێ؟ {وشه‌كه‌ لێت نزیكه‌، له‌سه‌ر زمانته‌ و له‌ دڵت دایه‌}، ئه‌وه‌ش وشه‌ی باوه‌ڕه‌ كه‌ ڕایده‌گه‌یه‌نین.</VERS>
      <VERS vnumber="9">چونكه‌ ئه‌گه‌ر به‌ ده‌مت دانت پیانا عیسا خوداوه‌نده‌ و به‌ دڵ باوه‌ڕت كرد كه‌ خودا له‌ناو مردووان هه‌ڵیستانده‌وه‌، ڕزگار ده‌بیت.</VERS>
      <VERS vnumber="10">له‌به‌ر ئه‌وه‌ی به‌ دڵ باوه‌ڕهێنان ئه‌نجامه‌كه‌ی بێ‌تاوانبوونه‌، به‌ ده‌م دانپیانان ئه‌نجامه‌كه‌ی ڕزگارییه‌.</VERS>
      <VERS vnumber="11">وه‌ك ئه‌وه‌ی نووسراوه‌كه‌ ده‌فه‌رمووێ: {هه‌ر كه‌سێك باوه‌ڕی پێ بهێنێت، شه‌رمه‌زار نابێت.}</VERS>
      <VERS vnumber="12">چونكه‌ جیاوازی له‌نێوان جوله‌كه‌ و یۆنانی نییه‌، له‌به‌ر ئه‌وه‌ی هه‌مان خوداوه‌نده‌ بۆ هه‌مووان، ده‌وڵه‌مه‌نده‌ بۆ هه‌موو ئه‌وانه‌ی لێی ده‌پاڕێنه‌وه‌.</VERS>
      <VERS vnumber="13">چونكه‌ {هه‌ر كه‌سێك به‌ ناوی خوداوه‌نده‌وه‌ بپاڕێته‌وه‌ ڕزگاری ده‌بێت.}  </VERS>
      <VERS vnumber="14">
          ئیتر چۆن له‌ یه‌كێك ده‌پاڕێنه‌وه‌ كه‌ باوه‌ڕیان پێی نه‌هێنابێت؟ چۆن باوه‌ڕ به‌ یه‌كێك ده‌هێنن ئه‌گه‌ر نه‌یانبیستبێت؟ چۆنیش بێ ڕاگه‌یه‌نه‌ر ده‌بیستن؟</VERS>
      <VERS vnumber="15">هه‌روه‌ها چۆن ڕاده‌گه‌یێنن ئه‌گه‌ر نه‌نێردرابن؟ وه‌ك نووسراوه‌: {چه‌ند جوانه‌ پێیه‌كانی ئه‌وانه‌ی موژده‌ی خۆشی ده‌ده‌ن!}  </VERS>
      <VERS vnumber="16">
          به‌ڵام هه‌موو نه‌وه‌ی ئیسرائیل گوێڕایه‌ڵی ئینجیل نه‌بوون، چونكه‌ ئیشایا ده‌ڵێت: {ئه‌ی خوداوه‌ند، كێ باوه‌ڕی به‌ په‌یامه‌كه‌مان كرد؟}</VERS>
      <VERS vnumber="17">كه‌واته‌ باوه‌ڕ به‌ بیستنه‌، بیستنیش به‌ وشه‌ی مه‌سیحه‌.</VERS>
      <VERS vnumber="18">به‌ڵام ده‌ڵێم: ئایا گوێیان لێ نه‌بوو؟ به‌ڵێ!  {ده‌نگیان به‌ هه‌موو زه‌وی گه‌یشت ووته‌كانیان به‌وپه‌ڕی جیهان.}</VERS>
      <VERS vnumber="19">به‌ڵام ده‌ڵێم: ئایا ئیسرائیل تێنه‌گه‌یشت؟ یه‌كه‌م جار موسا ده‌ڵێت:  {من ئیره‌ییتان هه‌ڵده‌ستێنم به‌وانه‌ی گه‌ل نین،به‌ نه‌ته‌وه‌یه‌كی گێل توڕه‌تان ده‌كه‌م.}</VERS>
      <VERS vnumber="20">به‌ڵام ئیشایا ئازایانه‌ ده‌ڵێت:  {دۆزرامه‌وه‌ له‌لایه‌ن ئه‌وانه‌ی به‌دوام‌دا نه‌گه‌ڕان،ده‌ركه‌وتم بۆ ئه‌وانه‌ی پرسیاری منیان نه‌كرد.}</VERS>
      <VERS vnumber="21">به‌ڵام ده‌رباره‌ی ئیسرائیل ده‌ڵێت:  {به‌ درێژایی ڕۆژ ده‌ستم بۆ گه‌لێكی یاخی و به‌رهه‌ڵستكار ڕاگرت.} </VERS>
    </CHAPTER>
    <CHAPTER cnumber="11">
      <VERS vnumber="1">
          ئینجا پرسیار ده‌كه‌م: ئایا خودا گه‌له‌كه‌ی خۆی ڕه‌تكرده‌وه‌؟ نه‌خێر! چونكه‌ منیش ئیسرائیلیم، له‌ نه‌وه‌ی ئیبراهیم له‌ هۆزی بنیامین.</VERS>
      <VERS vnumber="2">خودا گه‌له‌كه‌ی خۆی كه‌ پێشتر ناسیویه‌تی ڕه‌تی نه‌كرده‌وه‌. ئایا نازانن نووسراوه‌كه‌ له‌مه‌ڕ ئه‌لیاس چی ده‌فه‌رمووێ؟ چۆن له‌لای خودا دژی ئیسرائیل ده‌پاڕێته‌وه‌:</VERS>
      <VERS vnumber="3">{ئه‌ی خوداوه‌ند، پێغه‌مبه‌ره‌كانی تۆیان كوشتووه‌، قوربانگا‌كانی تۆیان وێران كردووه‌. من به‌ ته‌نها ماومه‌ته‌وه‌، ئه‌وانیش به‌دوام‌دا ده‌گه‌ڕێن تا بمكوژن.}</VERS>
      <VERS vnumber="4">به‌ڵام وه‌ڵامی خودایی چییه‌ بۆی؟ {حه‌وت هه‌زار پیاوم بۆ خۆم هێشتۆته‌وه‌، ئه‌وانه‌ی چۆكیان بۆ به‌عل نه‌چه‌ماندۆته‌وه‌.}</VERS>
      <VERS vnumber="5">له‌م سه‌رده‌مه‌ی ئێستاش، پاشماوه‌یه‌ك هه‌یه‌ به‌ نیعمه‌ت هه‌ڵبژێردراون.</VERS>
      <VERS vnumber="6">به‌ڵام ئه‌گه‌ر به‌ نیعمه‌ت بێت، ئیتر به‌ كردار نییه‌. ئه‌گینا ئیتر نیعمه‌ت نیعمه‌ت نییه‌.  </VERS>
      <VERS vnumber="7">
          كه‌واته‌ چی؟ ئه‌وه‌ی ئیسرائیل هه‌وڵی بۆ ده‌دا ده‌ستی نه‌كه‌وت، به‌ڵكو هه‌ڵبژێردراوان ده‌ستیان كه‌وت، ئه‌وانی دیكه‌ش دڵڕه‌ق بوون،</VERS>
      <VERS vnumber="8">وه‌ك نووسراوه‌:  {خودا ڕۆحی خه‌وی قووڵی داونه‌تێ،چاوی داونه‌تێ پێی نه‌بینن وگوێی داونه‌تێ پێی نه‌بیستن، تاكو ئه‌مڕۆش.}</VERS>
      <VERS vnumber="9">داودیش ده‌ڵێت:  {با خوانه‌كه‌یان ببێته‌ داو و ته‌ڵه‌،كۆسپ و سزا بۆیان.</VERS>
      <VERS vnumber="10">با چاویان تاریك بێت تاكو نه‌بینن،با هه‌میشه‌ پشتیان چه‌ماوه‌ بێت.} </VERS>
      <VERS vnumber="11">
          جا ده‌پرسم: ئایا جوله‌كه‌كان ساتمه‌یان كرد تاكو بكه‌ون؟ نه‌خێر! به‌ڵكو به‌ گوناهی ئه‌وان ڕزگاری بۆ نه‌ته‌وان هاته‌ كایه‌وه‌، بۆ وروژاندنی ئیره‌ییان.</VERS>
      <VERS vnumber="12">جا ئه‌گه‌ر گوناهی ئه‌وان ده‌وڵه‌مه‌ندی بێت بۆ جیهان و دۆڕاندنیان ده‌وڵه‌مه‌ندی بێت بۆ نه‌ته‌وه‌كان، ئاخۆ ته‌واوه‌تییان ده‌بێت چه‌ند بێت؟  </VERS>
      <VERS vnumber="13">
          ئه‌ی نه‌ته‌وه‌كان وا قسه‌تان بۆ ده‌كه‌م: كه‌ نێردراوم بۆ نه‌ته‌وه‌كان، شانازی به‌ خزمه‌ته‌كه‌م ده‌كه‌م،</VERS>
      <VERS vnumber="14">تاكو ئیره‌یی هاوڕه‌چه‌ڵه‌كه‌كانم هه‌ڵبستێنم و هه‌ندێكیان ڕزگار بكه‌م.</VERS>
      <VERS vnumber="15">چونكه‌ ئه‌گه‌ر ڕه‌تكردنه‌وه‌یان ئاشتبوونه‌وه‌ی جیهان بێت‌، ئه‌ی په‌سه‌ندكردنیان چی ده‌بێت، ئه‌گه‌ر ژیانه‌وه‌ی مردووان نه‌بێت؟</VERS>
      <VERS vnumber="16">ئه‌گه‌ر یه‌كه‌م نان پیرۆز بێت، ئه‌وا هه‌ویره‌كه‌ش. ئه‌گه‌ر ڕه‌گه‌كه‌ پیرۆز بێت، ئه‌وا لقه‌كانیش.  </VERS>
      <VERS vnumber="17">
          به‌ڵام ئه‌گه‌ر هه‌ندێك لق بڕانه‌وه‌، تۆش له‌ داره‌كه‌ موتوربه‌ كرایت كه‌ زه‌یتوونێكی كێویت و به‌مه‌ له‌ ڕه‌گ و شیری زه‌یتوونه‌كه‌ به‌شدار بوویت،</VERS>
      <VERS vnumber="18">شانازی به‌سه‌ر لقه‌كانه‌وه‌ مه‌كه‌. ئه‌گه‌ر شانازی ده‌كه‌یت، بزانه‌ كه‌ تۆ ڕه‌گه‌كه‌ هه‌ڵناگریت، به‌ڵكو ئه‌وه‌ هه‌ڵتده‌گرێت.</VERS>
      <VERS vnumber="19">ئیتر ده‌ڵێی: (لقه‌كان بڕانه‌وه‌ تاكو من موتوربه‌ بكرێم.)</VERS>
      <VERS vnumber="20">باشه‌. ئه‌وان له‌به‌ر بێ‌باوه‌ڕی بڕانه‌وه‌، تۆش به‌ باوه‌ڕ جێگیر بوویت. له‌خۆبایی مه‌به‌، به‌ڵكو بترسه‌.</VERS>
      <VERS vnumber="21">چونكه‌ ئه‌گه‌ر خودا لقه‌ سروشتییه‌كان نه‌هێڵێته‌وه‌، ئه‌وا تۆش ناهێڵێته‌وه‌.  </VERS>
      <VERS vnumber="22">
          بۆیه‌ نیانی و توندی خودا له‌به‌رچاو بگره‌: توندی بۆ ئه‌وانه‌یه‌ كه‌ كه‌وتن، به‌ڵام نیانی بۆ تۆیه‌ ئه‌گه‌ر له‌ نیانییه‌كه‌ی جێگیر بیت، ئه‌گینا تۆش ده‌بڕدرێیته‌وه‌.</VERS>
      <VERS vnumber="23">ئه‌وانیش ئه‌گه‌ر له‌ بێ‌باوه‌ڕی جێگیر نه‌بن موتوربه‌ ده‌كرێنه‌وه‌، چونكه‌ خودا ده‌توانێت موتوربه‌یان بكاته‌وه‌.</VERS>
      <VERS vnumber="24">چونكه‌ ئه‌گه‌ر تۆ به‌گوێره‌ی سروشت له‌ دارزه‌یتوونێكی كێوی بڕابیته‌وه‌ و به‌ پێچه‌وانه‌ی سروشت له‌ دارزه‌یتوونێكی چاك موتوربه‌ كرای، ئاخۆ چه‌ند زیاتر ئه‌وانه‌ی به‌گوێره‌ی سروشت له‌ دارزه‌یتوونه‌كه‌ی خۆیان موتوربه‌ ده‌كرێن.  </VERS>
      <VERS vnumber="25">
          خوشك و برایان، نامه‌وێت ئه‌م نهێنییه‌ نه‌زانن، نه‌وه‌ك خۆتان به‌ دانا بزانن: كه‌لله‌ڕه‌قی به‌شێك له‌ ئیسرائیلی گرته‌وه‌ تاكو ته‌واوی نه‌ته‌وه‌كان بێنه‌ ناوه‌وه‌.</VERS>
      <VERS vnumber="26">به‌م شێوه‌یه‌ هه‌موو ئیسرائیل ڕزگاری ده‌بێت، وه‌ك نووسراوه‌:  {ڕزگاركه‌ر له‌ سییۆنه‌وه‌ دێت،خوانه‌ناسی له‌ یاقوب ده‌گێڕێته‌وه‌.</VERS>
      <VERS vnumber="27">ئه‌مه‌ش په‌یمانه‌كه‌مه‌ بۆ ئه‌وان،كاتێ گوناهه‌كانیان داده‌ماڵم.} </VERS>
      <VERS vnumber="28">
          به‌گوێره‌ی ئینجیل له‌ پێناوی ئێوه‌دا دوژمنن، به‌ڵام به‌گوێره‌ی هه‌ڵبژاردن له‌ پێناوی باوكان‌دا خۆشه‌ویستن،</VERS>
      <VERS vnumber="29">چونكه‌ به‌خشینه‌كانی خودا و بانگكردنه‌كه‌ی بێ په‌شیمانییه‌.</VERS>
      <VERS vnumber="30">له‌به‌ر ئه‌وه‌ی وه‌ك ئێوه‌ جارێك گوێڕایه‌ڵی خودا نه‌بوون، به‌ڵام ئێستا به‌ هۆی گوێڕایه‌ڵ نه‌بوونی ئه‌وان به‌ر به‌زه‌یی كه‌وتن،</VERS>
      <VERS vnumber="31">ئه‌وانیش ئێستا گوێڕایه‌ڵ نین، تاكو به‌و به‌زه‌ییه‌ی بۆ ئێوه‌ بوو ئه‌وانیش به‌ر به‌زه‌یی بكه‌ون.</VERS>
      <VERS vnumber="32">چونكه‌ خودا هه‌مووانی له‌ گوێڕایه‌ڵ نه‌بوون‌دا به‌ندكرد، تاكو به‌زه‌یی به‌ هه‌مووان‌دا بێته‌وه‌.</VERS>
      <VERS vnumber="33">ئای له‌ قووڵی ده‌وڵه‌مه‌ندی و دانایی و زانیاری خودا!چه‌نده‌ مه‌حاڵه‌ پشكنینی حوكمه‌كانی،ڕێگاكانی له‌ شوون‌هه‌ڵگرتن!</VERS>
      <VERS vnumber="34">{چونكه‌ كێ بیری خوداوه‌ندی زانی؟یان كێ بووه‌ ڕاوێژكاری؟}</VERS>
      <VERS vnumber="35">{یان كێ شتێكی پێ به‌خشیوه‌ تاكو پێی بدرێته‌وه‌؟}</VERS>
      <VERS vnumber="36">چونكه‌ هه‌موو شته‌كان له‌ ئه‌وه‌ و به‌ هۆی ئه‌وه‌ و بۆ ئه‌وه‌.تاهه‌تایه‌ شكۆمه‌ندی بۆ ئه‌وه‌! ئامین. </VERS>
    </CHAPTER>
    <CHAPTER cnumber="12">
      <VERS vnumber="1">
          بۆیه‌ خوشك و برایان، له‌به‌ر میهره‌بانی خودا لێتان ده‌پاڕێمه‌وه‌، له‌شتان وه‌ك قوربانییه‌كی زیندوو پێشكه‌ش بكه‌ن، پیرۆز و په‌سه‌ندكراو له‌لای خودا، كه‌ په‌رستنی هۆشمه‌ندانه‌تانه‌.</VERS>
      <VERS vnumber="2">شێوه‌ی ئه‌م ڕۆژگاره‌ وه‌رمه‌گرن، به‌ڵكو به‌ نوێكردنه‌وه‌ی بیرتان بگۆڕێن، تاكو ئه‌زموونتان هه‌بێت خواستی خودا چییه‌ كه‌ باش و په‌سه‌ندكراو و ته‌واوه‌.  </VERS>
      <VERS vnumber="3">
          چونكه‌ به‌و نیعمه‌ته‌ی پێم دراوه‌ به‌ هه‌ر یه‌كێك ده‌ڵێم كه‌ له‌نێوتان دایه‌: با له‌ نرخ بۆ خۆ دانان زێده‌ڕۆیی نه‌كات، به‌ڵكو له‌ نرخاندن هۆشیار بێت، به‌و بڕه‌ باوه‌ڕه‌ی خودا بۆ هه‌ر یه‌كێكی به‌ش كردووه‌.</VERS>
      <VERS vnumber="4">چونكه‌ وه‌ك له‌ یه‌ك له‌ش‌دا ئه‌ندامی زۆرمان هه‌یه‌، هه‌موو ئه‌ندامانیش یه‌ك كاریان نییه‌،</VERS>
      <VERS vnumber="5">ئیتر ئێمه‌ی زۆر له‌ مه‌سیح‌دا یه‌ك له‌شین، هه‌مووشمان ئه‌ندامی یه‌كترین.</VERS>
      <VERS vnumber="6">به‌ڵام به‌هره‌ی جیاوازمان هه‌یه‌، به‌گوێره‌ی ئه‌و نیعمه‌ته‌ی پێمان دراوه‌: ئه‌گه‌ر پێشبینییه‌، به‌ ڕێژه‌ی باوه‌ڕ،</VERS>
      <VERS vnumber="7">ئه‌گه‌ر خزمه‌تكردنه‌ له‌ خزمه‌ت، ئه‌گه‌ر فێركار له‌ فێركردن،</VERS>
      <VERS vnumber="8">ئه‌گه‌ر هانده‌ر له‌ هاندان، ئه‌گه‌ر به‌خشه‌ر به‌ دڵفراوانی، ئه‌گه‌ر ڕابه‌رایه‌تی به‌ دڵگه‌رمی، ئه‌گه‌ر به‌زه‌ییداریش به‌ دڵخۆشی.  </VERS>
      <VERS vnumber="9">
          با خۆشه‌ویستی بێ دووڕوویی بێت. ڕقتان له‌ خراپه‌ بێت و به‌ چاكه‌وه‌ بنووسێن.</VERS>
      <VERS vnumber="10">به‌ خۆشه‌ویستی برایانه‌ به‌ دڵ یه‌كتریتان خۆش‌بووێ، له‌ خۆتان زیاتر ڕێز له‌ یه‌كتری بگرن.</VERS>
      <VERS vnumber="11">سست مه‌بن له‌ دڵگه‌رمی، له‌ ڕۆح گه‌رم بن، خزمه‌تی خوداوه‌ند بكه‌ن.</VERS>
      <VERS vnumber="12">له‌ هیوا دڵشادبن، له‌ ته‌نگانه‌ ئارام بگرن، له‌ نوێژكردن په‌یوه‌ست بن،</VERS>
      <VERS vnumber="13">بۆ پێویستی پیرۆزكراوان به‌شداری بكه‌ن، میوان ڕاگربن.  </VERS>
      <VERS vnumber="14">
          ئه‌وانه‌ی ده‌تانچه‌وسێننه‌وه‌ داوای به‌ره‌كه‌تیان بۆ بكه‌ن. داوای به‌ره‌كه‌ت بكه‌ن و نه‌فره‌ت مه‌كه‌ن.</VERS>
      <VERS vnumber="15">له‌گه‌ڵ دڵشادان دڵشادبن، بگریێن له‌گه‌ڵ ئه‌وانه‌ی ده‌گریێن.</VERS>
      <VERS vnumber="16">سه‌باره‌ت به‌ یه‌كتری هاوبیر بن، بیر له‌ بڵندی مه‌كه‌نه‌وه‌، به‌ڵكو تێكه‌ڵاوی پایه‌نزمه‌كان بن. خۆتان به‌ دانا دامه‌نێن.  </VERS>
      <VERS vnumber="17">
          خراپه‌ی كه‌س به‌ خراپه‌ مه‌ده‌نه‌وه‌. له‌به‌رده‌می هه‌موو خه‌ڵك گرنگی به‌وه‌ بده‌ن كه‌ به‌ چاكه‌ ده‌زانرێ.</VERS>
      <VERS vnumber="18">ئه‌گه‌ر بكرێت، ئه‌وه‌نده‌ی له‌سه‌رتانه‌، له‌گه‌ڵ هه‌موو خه‌ڵك به‌ ئاشتی بژین.</VERS>
      <VERS vnumber="19">خۆشه‌ویستان خۆتان تۆڵه‌ مه‌ستێنن، به‌ڵكو ڕێ به‌ تووڕه‌یی خودا بده‌ن، چونكه‌ نووسراوه‌: {خوداوه‌ند ده‌فه‌رمووێ، تۆڵه‌سه‌ندنه‌وه‌ هی منه‌، منم سزا ده‌ده‌م.}</VERS>
      <VERS vnumber="20">به‌ڵام:  {ئه‌گه‌ر دوژمنه‌كه‌ت برسی بوو نانی بده‌رێ،ئه‌گه‌ر تینووی بوو ئاوی بده‌رێ.به‌مه‌ پشكۆی داگیرساو له‌سه‌ر سه‌ری كه‌ڵه‌كه‌ ده‌كه‌یت.}</VERS>
      <VERS vnumber="21">خراپه‌ نه‌تبه‌زێنێت، به‌ڵكو به‌ چاكه‌ خراپه‌ ببه‌زێنه‌.  </VERS>
    </CHAPTER>
    <CHAPTER cnumber="13">
      <VERS vnumber="1">
          با هه‌موو كه‌سێك ملكه‌چی ده‌سه‌ڵاتداره‌ فه‌رمانڕه‌واكان بێت، چونكه‌ ده‌سه‌ڵات نییه‌ له‌ خوداوه‌ نه‌بێت، جا ئه‌وه‌ی هه‌یه‌ له‌لایه‌ن خوداوه‌ دانراوه‌.</VERS>
      <VERS vnumber="2">ئیتر ئه‌وه‌ی به‌رهه‌ڵستی ده‌سه‌ڵات ده‌كات، به‌رهه‌ڵستی دانراوی خودا ده‌كات، به‌رهه‌ڵستكارانیش حوكمدان به‌سه‌ر خۆیان ده‌هێنن.</VERS>
      <VERS vnumber="3">چونكه‌ فه‌رمانڕه‌وایان جێی ترس نین بۆ چاكه‌كاری، به‌ڵكو بۆ خراپه‌كاری. ئایا ده‌ته‌وێت له‌ ده‌سه‌ڵات نه‌ترسیت؟ چاكه‌ بكه‌، ستایشی ئه‌و به‌ده‌ست ده‌هێنیت،</VERS>
      <VERS vnumber="4">چونكه‌ خزمه‌تكاری خودایه‌ تاكو چاكه‌ت له‌گه‌ڵ بكات. به‌ڵام ئه‌گه‌ر خراپه‌ت كرد بترسه‌، چونكه‌ له‌خۆڕا شمشێر هه‌ڵناگرێت. ئه‌و خزمه‌تكاری خودایه‌، سزاده‌ری تووڕه‌ییه‌ بۆ خراپه‌كاران.</VERS>
      <VERS vnumber="5">بۆیه‌ پێویسته‌ ملكه‌چ بن، نه‌ك ته‌نها له‌به‌ر تووڕه‌یی، به‌ڵكو له‌به‌ر ویژدانیش.</VERS>
      <VERS vnumber="6">هه‌ر له‌به‌ر ئه‌مه‌شه‌ باج ده‌ده‌ن، چونكه‌ ئه‌وان خزمه‌تكاری خودان و به‌رده‌وام له‌سه‌ر ئه‌م كاره‌ن.</VERS>
      <VERS vnumber="7">مافی هه‌مووان بده‌ن: باج به‌ خاوه‌ن باج، سه‌رانه‌ به‌ خاوه‌ن سه‌رانه‌، ترس له‌ خاوه‌ن ترس، ڕێز به‌ خاوه‌ن ڕێز.  </VERS>
      <VERS vnumber="8">
          به‌ هیچ شتێك قه‌رزاری كه‌س مه‌بن، جگه‌ له‌وه‌ی یه‌كتریتان خۆش‌بووێ، چونكه‌ ئه‌وه‌ی خه‌ڵكی دیكه‌ی خۆش‌بووێ، ته‌وراتی هێناوه‌ته‌ دی.</VERS>
      <VERS vnumber="9">چونكه‌ ڕاسپارده‌كانی وه‌ك {داوێنپیسی مه‌كه‌}، {مه‌كوژه‌}، {مه‌‌دزه‌}، {هه‌وه‌سبازی مه‌كه‌} و ڕاسپارده‌ی دیكه‌ش له‌م وشه‌یه‌دا كۆده‌بنه‌وه‌: {نزیكه‌كه‌ت وه‌ك خۆت خۆش‌بووێ.}</VERS>
      <VERS vnumber="10">خۆشه‌ویستی خراپه‌ له‌گه‌ڵ نزیك ناكات، بۆیه‌ خۆشه‌ویستی هێنانه‌دی ته‌وراته‌.  </VERS>
      <VERS vnumber="11">
          جگه‌ له‌وه‌ش كاته‌كه‌ ده‌زانن، وا كاتی ئه‌وه‌یه‌ له‌ خه‌و هه‌ستن، چونكه‌ ئێستا ڕزگاریمان نزیكتره‌ له‌و كاته‌ی باوه‌ڕمان هێنا.</VERS>
      <VERS vnumber="12">شه‌و له‌ ته‌واوبوونه‌، وا ڕۆژ هه‌ڵدێت. با كرداری تاریكی دابكه‌نێنین و چه‌كه‌كانی ڕووناكی له‌به‌ر بكه‌ین.</VERS>
      <VERS vnumber="13">با وه‌ك له‌ ڕۆژدا به‌ڕێزه‌وه‌ ڕه‌فتار بكه‌ین، نه‌ك له‌ گه‌له‌گان و سه‌رخۆشی، ڕابواردن و به‌ڕه‌ڵایی، ناكۆكی و ئیره‌یی.</VERS>
      <VERS vnumber="14">به‌ڵكو عیسای مه‌سیحی خوداوه‌ند له‌به‌ر بكه‌ن، له‌ پێناوی هه‌وه‌سه‌كان ته‌گبیر بۆ جه‌سته‌ مه‌كه‌ن.  </VERS>
    </CHAPTER>
    <CHAPTER cnumber="14">
      <VERS vnumber="1">
          ئه‌وه‌ی له‌ باوه‌ڕ لاوازه‌ پێشوازی لێ بكه‌ن، به‌بێ حوكمدانی بیروڕاكان.</VERS>
      <VERS vnumber="2">هه‌یه‌ باوه‌ڕی به‌وه‌یه‌ هه‌موو شتێك بخوات، به‌ڵام ئه‌وه‌ی باوه‌ڕی لاوازه‌ ته‌نها سه‌وزه‌ ده‌خوات.</VERS>
      <VERS vnumber="3">با بخۆر سووكایه‌تی به‌ نه‌خۆر نه‌كات، نه‌خۆریش بخۆر تاوانبار نه‌كات، چونكه‌ خودا پێشوازی لێ‌كردووه‌.</VERS>
      <VERS vnumber="4">تۆ كێی تاكو خزمه‌تكاری یه‌كێكی دیكه‌ تاوانبار بكه‌یت؟ بۆ گه‌وره‌ی خۆیه‌تی ده‌چه‌سپێت یان ده‌كه‌وێت. به‌ڵام ده‌چه‌سپێت، چونكه‌ خوداوه‌ند ده‌توانێ بیچه‌سپێنێت.  </VERS>
      <VERS vnumber="5">
          یه‌كێك ڕۆژێك له‌ ڕۆژێكی دیكه‌ به‌ پیرۆزتر داده‌نێت، یه‌كێكی دیكه‌ هه‌موو ڕۆژێك له‌به‌ر چاو ده‌گرێت. با هه‌ریه‌كه‌ له‌ بیروڕای خۆی دڵنیابێت.</VERS>
      <VERS vnumber="6">ئه‌وه‌ی بایه‌خ به‌ ڕۆژ ده‌دات بۆ خوداوه‌ند بایه‌خ ده‌دات. ئه‌وه‌ی ده‌خوات بۆ خوداوه‌ند ده‌خوات، چونكه‌ سوپاسی خودا ده‌كات. ئه‌وه‌ش كه‌ ناخوات بۆ خوداوه‌ند ناخوات و سوپاسی خودا ده‌كات.</VERS>
      <VERS vnumber="7">چونكه‌ كه‌سمان بۆ خۆی ناژیێت، كه‌سیش بۆ خۆی نامرێت.</VERS>
      <VERS vnumber="8">له‌به‌ر ئه‌وه‌ی ئه‌گه‌ر بژین بۆ خوداوه‌ند ده‌ژین، ئه‌گه‌ر بشمرین بۆ خوداوه‌ند ده‌مرین. كه‌واته‌ بژین یان بمرین، ئێمه‌ هی خوداوه‌ندین.  </VERS>
      <VERS vnumber="9">
          چونكه‌ مه‌سیح بۆ ئه‌مه‌ مرد و زیندووبۆوه‌ تاكو ببێته‌ خوداوه‌ندی زیندووان و مردووان.</VERS>
      <VERS vnumber="10">ئیتر بۆچی خوشكت یان براكه‌ت تاوانبار ده‌كه‌یت؟ یان بۆچی سووكایه‌تیان پێ ده‌كه‌یت؟ چونكه‌ هه‌موومان له‌به‌رده‌م ته‌ختی دادگای خودا ڕاده‌وه‌ستین،</VERS>
      <VERS vnumber="11">چونكه‌ نووسراوه‌:  {خوداوه‌ند ده‌فه‌رمووێ: به‌ گیانی خۆم،هه‌موو ئه‌ژنۆیه‌ك بۆ من چۆك داده‌دات،هه‌موو زمانێك دان به‌ خودا ده‌نێت.}</VERS>
      <VERS vnumber="12">كه‌واته‌، هه‌ریه‌ك له‌ ئێمه‌ سه‌باره‌ت به‌ خۆی هه‌ژماردێك ده‌داته‌ خودا.  </VERS>
      <VERS vnumber="13">
          بۆیه‌ ئیتر با یه‌كتری تاوانبار نه‌كه‌ین، به‌ڵكو باشتره‌ ئه‌م بڕیاره‌ بده‌ن: كۆسپ و ته‌گه‌ره‌ له‌به‌رده‌م برا دانه‌نرێت.</VERS>
      <VERS vnumber="14">له‌ عیسای خوداوه‌نددا ده‌زانم و دڵنیام كه‌ شتێك له‌ خۆی‌دا گڵاو نییه‌، مه‌گه‌ر یه‌كێك به‌ گڵاوی بزانێت، بۆ ئه‌و گڵاوه‌.</VERS>
      <VERS vnumber="15">ئه‌گه‌ر به‌هۆی خۆراكت خوشكت یان براكه‌ت دڵته‌نگ بێت، ئیتر به‌گوێره‌ی خۆشه‌ویستی ناژیت. جا به‌ خۆراكت ئه‌و كه‌سه‌ له‌ناو مه‌به‌ كه‌ مه‌سیح له‌ پێناوی مردووه‌.</VERS>
      <VERS vnumber="16">مه‌هێڵن شتێك كه‌ بۆ ئێوه‌ چاكه‌، خه‌ڵكی به‌ خراپه‌ باسی بكات.</VERS>
      <VERS vnumber="17">چونكه‌ پاشایه‌تی خودا خواردن و خواردنه‌وه‌ نییه‌، به‌ڵكو ڕاستودروستی و ئاشتی و خۆشییه‌ له‌ ڕۆحی پیرۆزدا.</VERS>
      <VERS vnumber="18">چونكه‌ ئه‌وه‌ی له‌مه‌ خزمه‌تی مه‌سیح بكات، به‌ ڕه‌زامه‌ندی خودا ده‌بێت و له‌لای خه‌ڵكیش په‌سه‌ندكراوه‌.  </VERS>
      <VERS vnumber="19">
          كه‌واته‌ با به‌م شتانه‌وه‌ كۆشش بكه‌ین كه‌ بۆ ئاشتی و بۆ بنیادنانی یه‌كترییه‌.</VERS>
      <VERS vnumber="20">له‌ پێناوی خۆراك كاری خودا وێران مه‌كه‌. هه‌موو شته‌كان پاكن، به‌ڵام بۆ مرۆڤ ئه‌گه‌ر ببێته‌ كۆسپ خراپه‌ بیخوات.</VERS>
      <VERS vnumber="21">باشه‌ گۆشت نه‌خۆیت و شه‌راب نه‌خۆیته‌وه‌ و شتێك نه‌كه‌یت خوشكت یان براكه‌ت ساتمه‌ی لێ بكات.  </VERS>
      <VERS vnumber="22">
          ئه‌و باوه‌ڕه‌ی هه‌ته‌، با له‌به‌رده‌م خودا بۆ خۆت بێت. خۆزگه‌ ده‌خوازرێ به‌وه‌ی خۆی تاوانبار ناكات له‌و شته‌ی په‌سه‌ندی ده‌كات.</VERS>
      <VERS vnumber="23">به‌ڵام ئه‌وه‌ی گومان بكات، ئه‌گه‌ر بخوات تاوانبار ده‌كرێت، چونكه‌ له‌ باوه‌ڕه‌وه‌ نییه‌. هه‌ر شتێك له‌ باوه‌ڕدا نه‌بێت گوناهه‌.  </VERS>
    </CHAPTER>
    <CHAPTER cnumber="15">
      <VERS vnumber="1">
          به‌ڵام ئێمه‌ی به‌هێز له‌سه‌رمانه‌ به‌رگه‌ی كه‌موكوڕی لاوازان بگرین و خۆمان ڕازی نه‌كه‌ین.</VERS>
      <VERS vnumber="2">با هه‌ر یه‌ك له‌ ئێمه‌ نزیكه‌كه‌ی بۆ چاكه‌ ڕازی بكات له‌ پێناوی بنیادنان.</VERS>
      <VERS vnumber="3">ته‌نانه‌ت مه‌سیحیش خۆی ڕازی نه‌كرد، به‌ڵكو وه‌ك نووسراوه‌: {جنێوی ئه‌وانه‌ی جنێوت پێ ده‌ده‌ن كه‌وته‌ سه‌ر من.}</VERS>
      <VERS vnumber="4">چونكه‌ هه‌رچی له‌پێشا نووسراوه‌، بۆ فێربوونمان نووسراوه‌، تاكو به‌ دانبه‌خۆداگرتن و هاندانی نووسراوه‌كان هیوامان هه‌بێت.  </VERS>
      <VERS vnumber="5">
          با خودای دانبه‌خۆداگرتن و هاندان له‌نێو خۆتان ڕێككه‌وتنی بیروڕاتان بداتێ به‌گوێره‌ی بیری عیسای مه‌سیح،</VERS>
      <VERS vnumber="6">تاكو به‌ یه‌ك دڵ و به‌ یه‌ك ده‌نگ ستایشی خودا و باوكی عیسای مه‌سیحی خوداوه‌ندمان بكه‌ن.  </VERS>
      <VERS vnumber="7">
          بۆیه‌ پێشوازی له‌ یه‌كتری بكه‌ن، وه‌ك مه‌سیح پێشوازی لێ‌كردین، بۆ شكۆمه‌ندی خودا.</VERS>
      <VERS vnumber="8">چونكه‌ ده‌ڵێم، مه‌سیح له‌به‌ر ڕاستی خودا بووه‌ خزمه‌تكاری خه‌ته‌نه‌كراوان، تاكو ئه‌و به‌ڵێنانه‌ی بۆ باوكانه‌ بیانچه‌سپێنێت،</VERS>
      <VERS vnumber="9">نه‌ته‌وه‌كانیش له‌به‌ر به‌زه‌ییه‌كه‌ی خودا شكۆدار ده‌كه‌ن، وه‌ك نووسراوه‌:  {بۆیه‌ له‌ناو نه‌ته‌وه‌كان ستایشت ده‌كه‌م وسروودی ستایش بۆ ناوت ده‌ڵێم.}</VERS>
      <VERS vnumber="10">دیسان ده‌فه‌رمووێ:  {ئه‌ی نه‌ته‌وه‌كان، هه‌لهه‌له‌ له‌گه‌ڵ گه‌له‌كه‌ی لێ بده‌ن.}</VERS>
      <VERS vnumber="11">هه‌روه‌ها:  {ئه‌ی هه‌موو نه‌ته‌وه‌كان، ستایشی خوداوه‌ند بكه‌ن،به‌رزی ڕابگرن، ئه‌ی هه‌موو گه‌لان.}</VERS>
      <VERS vnumber="12">دیسان ئیشایا ده‌ڵێت:  {ڕه‌گی یه‌سا ده‌بێت،ئه‌وه‌ی بۆ فه‌رمانڕه‌وایی نه‌ته‌وه‌كان قیت‌ده‌بێته‌وه‌،ئومێدی نه‌ته‌وه‌كان به‌و ده‌بێت.} </VERS>
      <VERS vnumber="13">
          با خودای هیوا به‌ هه‌موو خۆشی و ئاشتییه‌ك له‌ باوه‌ڕدا پڕتان بكات، تاكو به‌ هێزی ڕۆحی پیرۆز هیواتان لێی بڕژێته‌وه‌.  </VERS>
      <VERS vnumber="14">
          خوشك و براكانم، خۆم دڵنیام كه‌ ئێوه‌ پڕن له‌ چاكه‌، پڕن له‌ زانیاری، تواناتان هه‌یه‌ ئامۆژگاری یه‌كتری بكه‌ن.</VERS>
      <VERS vnumber="15">به‌ڵام ده‌رباره‌ی هه‌ندێك خاڵ ئازایانه‌تر بۆم نووسیون، وه‌ك به‌یادهێنانه‌وه‌تان، له‌به‌ر ئه‌و نیعمه‌ته‌ی خودا پێی‌داوم،</VERS>
      <VERS vnumber="16">تاكو ببمه‌ خزمه‌تكاری عیسای مه‌سیح بۆ نه‌ته‌وه‌كان، وه‌ك كاهین له‌ خزمه‌تی ئینجیلی خودا، تاكو قوربانی نه‌ته‌وه‌كان په‌سه‌ندكراو بێت، به‌ ڕۆحی پیرۆز پیرۆزكراو بێت.  </VERS>
      <VERS vnumber="17">
          بۆیه‌ له‌ عیسای مه‌سیح‌دا شانازیم هه‌یه‌ به‌و شتانه‌ی بۆ خودایه‌.</VERS>
      <VERS vnumber="18">چونكه‌ ناوێرم باسی شتێك بكه‌م جگه‌ له‌وه‌ی مه‌سیح بۆ گوێڕایه‌ڵبوونی نه‌ته‌وه‌كان بۆ خودا به‌هۆی منه‌وه‌ ئه‌نجامی داوه‌، به‌ وته‌ و كردار،</VERS>
      <VERS vnumber="19">به‌ هێزی نیشانه‌ و په‌رجو، به‌ هێزی ڕۆحی خودا. ته‌نانه‌ت له‌ ئۆرشه‌لیم و ده‌وروپشتی تاكو ئیللیریكوم، به‌ ته‌واوی ئینجیلی مه‌سیحم ڕاگه‌یاند.</VERS>
      <VERS vnumber="20">بۆیه‌ ئامانجی به‌رزم بوو كه‌ موژده‌ بده‌م، نه‌ك له‌و شوێنه‌ی ناوی مه‌سیحی تێدا هێنرابوو، تاكو له‌سه‌ر بناغه‌ی یه‌كێكی دیكه‌ بنیاد نه‌نێم.</VERS>
      <VERS vnumber="21">به‌ڵام وه‌ك نووسراوه‌:  {ئه‌وانه‌ی باسی ئه‌ویان بۆ نه‌كرابوو ده‌بینن،ئه‌وانه‌ی نه‌یانبیستبوو تێده‌گه‌ن.} </VERS>
      <VERS vnumber="22">
          له‌به‌ر ئه‌مه‌ش بوو چه‌ندین جار ڕێم لێ ده‌گیرا بێمه‌ لاتان.</VERS>
      <VERS vnumber="23">به‌ڵام ئێستا له‌م ناوچانه‌ شوێنم نه‌ماوه‌، ساڵانێكی زۆریشه‌ په‌رۆشم بێمه‌ لاتان،</VERS>
      <VERS vnumber="24">كاتێ ده‌چمه‌ ئیسپانیا. هیوادارم به‌لاتان‌دا تێپه‌ڕم، تاكو بتانبینم و به‌ كۆمه‌ك یارمه‌تیم بده‌ن بۆ ئه‌وێ، دوای ئه‌وه‌ی یه‌كه‌م جار كه‌مێك له‌ بینینتان تێربم.</VERS>
      <VERS vnumber="25">به‌ڵام وا ده‌چمه‌ ئۆرشه‌لیم تاكو خزمه‌تی پیرۆزكراوان بكه‌م.</VERS>
      <VERS vnumber="26">چونكه‌ باوه‌ڕدارانی مه‌كدۆنی و ئه‌خائیا پێیان خۆش بوو هه‌ندێك به‌خشین بۆ پیرۆزكراوانی هه‌ژاری ئۆرشه‌لیم كۆبكه‌نه‌وه‌.</VERS>
      <VERS vnumber="27">ئه‌مه‌یان به‌ باش زانی و قه‌رزاری ئه‌وانیشن، چونكه‌ ئه‌گه‌ر نه‌ته‌وه‌كان له‌ شته‌ ڕۆحییه‌كانی ئه‌وان به‌شدار بوونه‌، له‌سه‌ریانه‌ له‌ شته‌ ماددییه‌كان خزمه‌تیان بكه‌ن.</VERS>
      <VERS vnumber="28">بۆیه‌، كاتێ ئه‌مه‌م ته‌واو كرد و ئه‌م به‌رهه‌مه‌م بۆ مۆركردن، به‌ره‌و ئیسپانیا به‌لاتان‌دا تێده‌په‌ڕم.</VERS>
      <VERS vnumber="29">ده‌زانم كه‌ بێمه‌ لاتان، به‌ پڕی به‌ره‌كه‌تی مه‌سیحه‌وه‌ دێم.  </VERS>
      <VERS vnumber="30">
          ئێستاش خوشك و برایان لێتان ده‌پاڕێمه‌وه‌، به‌ عیسای مه‌سیحی خوداوه‌ند و به‌ خۆشه‌ویستی ڕۆحی پیرۆز، له‌گه‌ڵم تێبكۆشن له‌ نوێژه‌كان بۆ خودا له‌ پێناوی من،</VERS>
      <VERS vnumber="31">تاكو ڕزگاربم له‌وانه‌ی له‌ یه‌هودیا بێ‌باوه‌ڕن، هه‌روه‌ها تاكو خزمه‌ته‌كه‌م بۆ ئۆرشه‌لیم له‌لای پیرۆزكراوان په‌سه‌ندكراو بێت،</VERS>
      <VERS vnumber="32">تاكو به‌ خواستی خودا به‌ دڵشادییه‌وه‌ بێمه‌ لاتان و له‌گه‌ڵتان پشوو بده‌م.</VERS>
      <VERS vnumber="33">خودای ئاشتی له‌گه‌ڵ هه‌مووتان بێت. ئامین.  </VERS>
    </CHAPTER>
    <CHAPTER cnumber="16">
      <VERS vnumber="1">
          سه‌باره‌ت به‌ فیبی خوشكمان ڕاتان ده‌سپێرم، كه‌ خزمه‌تكاره‌ له‌ كڵێسای كه‌نخریا،</VERS>
      <VERS vnumber="2">تاكو له‌ خوداوه‌ند پێشوازییه‌كی لێ بكه‌ن شایانی پیرۆزكراوان بێت، له‌ هه‌ر شتێك پێویستی پێتان بوو یارمه‌تی بده‌ن، چونكه‌ بووه‌ یارمه‌تیده‌ری زۆر كه‌س و هی منیش.  </VERS>
      <VERS vnumber="3">
          سڵاو له‌ پریسكیلا و ئه‌كیلا بكه‌ن، هاوكاره‌كانم له‌ عیسای مه‌سیح‌دا،</VERS>
      <VERS vnumber="4">ئه‌وانه‌ی له‌ پێناو ژیانی من ملی خۆیان دانا، ته‌نها من سوپاسی ئه‌وانه‌ ناكه‌م، به‌ڵكو هه‌موو كڵێساكانی نه‌ته‌وانیش.  </VERS>
      <VERS vnumber="5">
          سڵاو له‌و كڵێسایه‌ بكه‌ن له‌ ماڵه‌كه‌یانه‌. </VERS>
      <VERS vnumber="6">
          سڵاو له‌ مریه‌م بكه‌ن كه‌ زۆر پێتانه‌وه‌ ماندوو بوو.  </VERS>
      <VERS vnumber="7">
          سڵاو له‌ ئه‌ندرونیكۆس و یونیاسی خزمانم بكه‌ن، كه‌ له‌گه‌ڵم به‌ند كرابوون، ئه‌وانه‌ی له‌ناو نێردراوان ناودارن، پێش من له‌ مه‌سیح‌دا بوون.  </VERS>
      <VERS vnumber="8">
          سڵاو له‌ ئه‌مپلیاتۆس بكه‌ن، خۆشه‌ویستمه‌ له‌ خوداوه‌نددا.  </VERS>
      <VERS vnumber="9">
          سڵاو له‌ ئوربانۆس بكه‌ن هاوكارمان له‌ مه‌سیح، هه‌روه‌ها ستاخیسی خۆشه‌ویستم.  </VERS>
      <VERS vnumber="10">
          سڵاو له‌ ئه‌پیڵه‌سی په‌سه‌ندكراو بكه‌ن له‌ مه‌سیح‌دا. </VERS>
      <VERS vnumber="11">
          سڵاو له‌ هیرودیۆنی خزمم بكه‌ن.  سڵاو له‌وانه‌ی له‌ ماڵی نێرگز له‌ خوداوه‌ندن.</VERS>
      <VERS vnumber="12">سڵاو له‌ خوشكان تریفینا و تریفۆسا بكه‌ن، كه‌ له‌ خوداوه‌نددا ماندوو ده‌بن. </VERS>
      <VERS vnumber="13">
          سڵاو له‌ ڕوفوس بكه‌ن هه‌ڵبژێردراوه‌ له‌ خوداوه‌ند، هه‌روه‌ها له‌ دایكی كه‌ دایكمه‌.  </VERS>
      <VERS vnumber="14">
          سڵاو بكه‌ن له‌ ئه‌سینكریتۆس، فلیگۆن، هه‌رمه‌س، په‌تروباس، هرماس و ئه‌و خوشك و برایانه‌ی له‌گه‌ڵیانن.  </VERS>
      <VERS vnumber="15">
          سڵاو بكه‌ن له‌ فیلولوگۆس و جولیا، نیریۆس و خوشكه‌كه‌ی و ئۆله‌مپاس و هه‌موو ئه‌و پیرۆزكراوانه‌ی له‌گه‌ڵیانن.  </VERS>
      <VERS vnumber="16">
          به‌ ماچی پیرۆز سڵاو له‌ یه‌كتری بكه‌ن. </VERS>
      <VERS vnumber="17">
          خوشك و برایان، لێتان ده‌پاڕێمه‌وه‌، ئاگاتان له‌وانه‌ بێت كه‌ ناكۆكی و كۆسپ ده‌نێنه‌وه‌، به‌ پێچه‌وانه‌ی ئه‌و فێركردنه‌ی فێری بوون. لێیان دوور بكه‌ونه‌وه‌.</VERS>
      <VERS vnumber="18">چونكه‌ كه‌سانی ئاوا، خزمه‌تی مه‌سیحی خوداوه‌ندمان ناكه‌ن، به‌ڵكو سكی خۆیان، به‌ قسه‌ی خۆش و زمانلوسی دڵی ساكاره‌كان هه‌ڵده‌خه‌ڵه‌تێنن.</VERS>
      <VERS vnumber="19">چونكه‌ هه‌واڵی گوێڕایه‌ڵیتان به‌ هه‌مووان گه‌یشتووه‌، بۆیه‌ پێتان دڵخۆشم، به‌ڵام ده‌مه‌وێت له‌ چاكه‌ دانا بن و له‌ خراپه‌ بێبه‌ری بن.  </VERS>
      <VERS vnumber="20">
          خودای ئاشتی خێرا شه‌یتان له‌ ژێر پێتان پان ده‌كاته‌وه‌. نیعمه‌تی عیسای خوداوه‌ندمان له‌گه‌ڵتان بێت.  </VERS>
      <VERS vnumber="21">
          تیمۆساوسی هاوكارم سڵاوتان لێ‌ده‌كات، هه‌روه‌ها لوكیۆس و یاسون و سۆسیپاته‌ری خزمانم.  </VERS>
      <VERS vnumber="22">
          منیش ته‌رتیۆسم كه‌ ئه‌م نامه‌یه‌م نووسیوه‌ته‌وه‌، له‌ خوداوه‌ن‌دا سڵاوتان لێ ده‌كه‌م.  </VERS>
      <VERS vnumber="23">
          گایۆس كه‌ خانه‌خوێی من و هه‌موو كڵێسایه‌ سڵاوتان لێ‌ده‌كات.  ئه‌راستۆسی خه‌زنه‌داری شار و كوارتۆسی برا سڵاوتان لێ‌ده‌كه‌ن. [</VERS>
      <VERS vnumber="24">نیعمه‌تی عیسای مه‌سیحی خوداوه‌ندمان له‌گه‌ڵ هه‌مووتان بێت. ئامین.]  </VERS>
      <VERS vnumber="25">
          بۆ ئه‌وه‌ی توانای هه‌یه‌ بتانچه‌سپێنێت به‌گوێره‌ی ئینجیله‌كه‌م و جاڕدانی عیسای مه‌سیح، به‌گوێره‌ی ئاشكراكردنی ئه‌و نهێنییه‌ی له‌ كاته‌ ئه‌زه‌لییه‌كانه‌وه‌ به‌ شاراوه‌یی مابۆوه‌،</VERS>
      <VERS vnumber="26">به‌ڵام ئێستا به‌هۆی نووسراوی پێغه‌مبه‌ران، به‌گوێره‌ی ڕاسپارده‌ی خودای هه‌میشه‌یی، ئاشكرا و زانراو بووه‌ بۆ گوێڕایه‌ڵی باوه‌ڕ له‌نێو هه‌موو نه‌ته‌وه‌كان -</VERS>
      <VERS vnumber="27">تاهه‌تایه‌ شكۆمه‌ندی بۆ تاقه‌ خودای دانا، به‌ عیسای مه‌سیح! ئامین.  </VERS>
    </CHAPTER>
  </BIBLEBOOK>
  <BIBLEBOOK bnumber="46" bname="1 Corinthians" bsname="1Co">
    <CHAPTER cnumber="1">
      <VERS vnumber="1">پۆڵۆس، بانگكراو به‌ نێردراوی عیسای مه‌سیح له‌سه‌ر خواستی خودا، هه‌روه‌ها سۆستانیسی برا،  </VERS>
      <VERS vnumber="2">
          بۆ كڵێسای خودا له‌ كۆرنسۆس، پیرۆزكراوان له‌ عیسای مه‌سیح‌دا، بانگكراون بۆ پیرۆزبوون له‌گه‌ڵ هه‌موو ئه‌وانه‌ی له‌ هه‌موو شوێنێك‌دا به‌ ناوی خوداوه‌ندمان عیسای مه‌سیح ده‌پاڕێنه‌وه‌، خوداوه‌ندی ئه‌وان و ئێمه‌ش:  </VERS>
      <VERS vnumber="3">
          نیعمه‌ت و ئاشتی له‌ خودای باوكمان و عیسای مه‌سیحی خوداوه‌نده‌وه‌ له‌گه‌ڵتان بێت.  </VERS>
      <VERS vnumber="4">
          سه‌باره‌ت به‌ ئێوه‌ هه‌رده‌م سوپاسی خودام ده‌كه‌م، بۆ ئه‌و نیعمه‌ته‌ی خودا كه‌ له‌ عیسای مه‌سیح‌دا پێتان دراوه‌،</VERS>
      <VERS vnumber="5">له‌ودا له‌ هه‌موو شتێك ده‌وڵه‌مه‌ند بوون، له‌ هه‌موو قسه‌ و زانینێك،</VERS>
      <VERS vnumber="6">وه‌ك شایه‌تی مه‌سیح له‌ ئێوه‌دا چه‌سپا،</VERS>
      <VERS vnumber="7">ته‌نانه‌ت له‌ هیچ به‌هره‌یه‌ك كه‌موكوڕیتان نییه‌، به‌ په‌رۆشه‌وه‌ چاوه‌ڕوانی ئاشكراكردنی خوداوه‌ندمان عیسای مه‌سیحن.</VERS>
      <VERS vnumber="8">ئه‌وه‌ی تا كۆتایی ده‌تانچه‌سپێنێت، تاكو له‌ ڕۆژی خوداوه‌ندمان عیسای مه‌سیح‌دا بێ گله‌یی بن.</VERS>
      <VERS vnumber="9">خودا دڵسۆزه‌، ئه‌وه‌ی به‌هۆیه‌وه‌ بۆ هاوبه‌شی كردنی كوڕه‌كه‌ی بانگكراون، عیسای مه‌سیحی خوداوه‌ندمان.  </VERS>
      <VERS vnumber="10">
          خوشكان و برایان، به‌ ناوی خوداوه‌ندمان عیسای مه‌سیح لێتان ده‌پاڕێمه‌وه‌ كه‌ هه‌مووتان یه‌ك قسه‌ بن، ناكۆكی له‌نێوانتان‌دا نه‌بێت، به‌ڵكو له‌ یه‌ك مێشك و یه‌ك بیردا یه‌كگرتوو بن.</VERS>
      <VERS vnumber="11">ئه‌ی برایانم، چونكه‌ ماڵی خلۆیی هه‌واڵیان دامێ ناكۆكی له‌نێوانتان‌دا هه‌یه‌.</VERS>
      <VERS vnumber="12">مه‌به‌ستم ئه‌مه‌یه‌: یه‌كێكتان ده‌ڵێت: (من هی پۆڵۆسم)، یه‌كێكی دیكه‌: (من هی ئه‌پۆلۆسم)، یان (من هی په‌ترۆسم)، یان (من هی مه‌سیحم.)  </VERS>
      <VERS vnumber="13">
          ئایا مه‌سیح به‌ش كراوه‌؟ یان پۆڵۆس له‌ پێناوتان‌دا له‌ خاچ دراوه‌؟ یان به‌ ناوی پۆڵۆس له‌ئاوهه‌ڵكێشران؟</VERS>
      <VERS vnumber="14">سوپاس بۆ خودا كه‌ستانم له‌ ئاو هه‌ڵنه‌كێشا، كریسپۆس و گایۆس نه‌بێت،</VERS>
      <VERS vnumber="15">نه‌وه‌ك یه‌كێك بڵێت به‌ ناوی منه‌وه‌ له‌ئاوهه‌ڵكێشراوه‌. (</VERS>
      <VERS vnumber="16">هه‌روه‌ها خێزانی ستیفاناسم له‌ئاوهه‌ڵكێشاوه‌، جگه‌ له‌مانه‌ نازانم كه‌سی دیكه‌م له‌ئاوهه‌ڵكێشابێت.)</VERS>
      <VERS vnumber="17">چونكه‌ مه‌سیح نه‌یناردووم بۆ له‌ئاوهه‌ڵكێشان، به‌ڵكو بۆ موژده‌دان، ئه‌مه‌ش نه‌ك به‌ قسه‌ی دانایی، نه‌بادا هێزی خاچی مه‌سیح پووچه‌ڵ بێته‌وه‌.  </VERS>
      <VERS vnumber="18">
          چونكه‌ وشه‌ی خاچ بۆ له‌ناوچووان گێلایه‌تییه‌، به‌ڵام بۆ ئێمه‌ی ڕزگاربووان هێزی خودایه‌.</VERS>
      <VERS vnumber="19">له‌به‌ر ئه‌وه‌ی نووسراوه‌:  {دانایی داناكان له‌ناوده‌به‌م،تێگه‌یشتنی تێگه‌یشتووان به‌لاوه‌ ده‌نێم.} </VERS>
      <VERS vnumber="20">
          كوا دانا؟ كوا مالم؟ كوا كه‌سی به‌ ده‌م‌وزاری ئه‌م ڕۆژگاره‌؟ ئایا خودا دانایی ئه‌م جیهانه‌ی نه‌كردۆ‌ته‌ گێلایه‌تی؟</VERS>
      <VERS vnumber="21">چونكه‌ كه‌ جیهان له‌ دانایی خودادا خودایان به‌ دانایی نه‌ناسی، خودا پێی خۆشبوو ئه‌وانه‌ی باوه‌ڕیان‌هێناوه‌ به‌ گێلایه‌تی په‌یامی جاڕدراو ڕزگاریان بكات.</VERS>
      <VERS vnumber="22">چونكه‌ جوله‌كه‌ داوای نیشانه‌ ده‌كه‌ن و یۆنانی هه‌وڵی دانایی ده‌ده‌ن،</VERS>
      <VERS vnumber="23">به‌ڵام ئێمه‌ مه‌سیحی له‌خاچ‌دراو جاڕده‌ده‌ین، بۆ جوله‌كه‌ كۆسپه‌ و بۆ نه‌ته‌وه‌كان گێلایه‌تییه‌،</VERS>
      <VERS vnumber="24">به‌ڵام بۆ بانگكراوان، جوله‌كه‌ و یۆنانی، مه‌سیح هێزی خودا و دانایی خودایه‌.</VERS>
      <VERS vnumber="25">چونكه‌ گێلایه‌تی خودا له‌ مرۆڤ داناتره‌، لاوازی خودا له‌ مرۆڤ به‌هێزتره‌.  </VERS>
      <VERS vnumber="26">
          جا خوشك و برایان، بڕواننه‌ بانگكردنه‌كه‌تان، به‌گوێره‌ی جه‌سته‌ زۆرتان دانا نه‌بوون، زۆرتان توانادار نه‌بوون، زۆرتان ماقوڵ نه‌بوون.</VERS>
      <VERS vnumber="27">خوداش گێله‌كانی جیهانی هه‌ڵبژارد تاكو داناكان شه‌رمه‌زار بكات، خودا لاوازی جیهانی هه‌ڵبژارد تاكو به‌هێزه‌كان شه‌رمه‌زار بكات.</VERS>
      <VERS vnumber="28">خودا پایه‌نزمه‌كانی جیهان و ڕق لێبۆه‌وه‌ و شته‌ نه‌بووه‌كانی هه‌ڵبژارد، بۆ پووچه‌ڵكردنه‌وه‌ی شته‌ هه‌بووه‌كان،</VERS>
      <VERS vnumber="29">تاكو هیچ مرۆڤێك له‌به‌رده‌م خودا شانازی نه‌كات.</VERS>
      <VERS vnumber="30">به‌ڵام ئێوه‌ به‌هۆی ئه‌و له‌ عیسای مه‌سیح‌دان، ئه‌وه‌ی له‌ خوداوه‌ بۆمان بووه‌ دانایی و ڕاستودروستی، پیرۆزكردن و كڕینه‌وه‌.</VERS>
      <VERS vnumber="31">تاكو وه‌ك نووسراوه‌: {ئه‌وه‌ی شانازی ده‌كات، با شانازی به‌ خوداوه‌ند بكات.}  </VERS>
    </CHAPTER>
    <CHAPTER cnumber="2">
      <VERS vnumber="1">
          خوشك و برایان، منیش كاتێ هاتمه‌ لاتان، به‌ قسه‌ی گه‌وره‌ یان دانایی نه‌هاتم شایه‌تی خودا ڕابگه‌یه‌نم،</VERS>
      <VERS vnumber="2">چونكه‌ بڕیارم دا له‌نێوتان‌دا هیچ نه‌زانم، بێجگه‌ له‌ عیسای مه‌سیح، ئه‌ویش به‌ له‌ خاچ دراوی.</VERS>
      <VERS vnumber="3">منیش به‌ لاوازی و ترس و له‌رزێكی زۆره‌وه‌ له‌لاتان بووم.</VERS>
      <VERS vnumber="4">وته‌كان و جاڕدانم به‌ قسه‌ی دانایی ڕازیكردن نه‌بوو، به‌ڵكو به‌ به‌ڵگه‌ی ڕۆحی پیرۆز و هێز،</VERS>
      <VERS vnumber="5">تاكو باوه‌ڕتان به‌ دانایی مرۆڤ نه‌بێت، به‌ڵكو به‌ هێزی خودا بێت.  </VERS>
      <VERS vnumber="6">
          ئێمه‌ له‌نێو پێگه‌یشتووان به‌ دانایی ده‌دوێین، به‌ڵام داناییه‌ك نه‌ له‌م ڕۆژگاره‌یه‌ و نه‌ له‌ سه‌رۆكه‌كانی ئه‌م ڕۆژگاره‌یه‌، كه‌ له‌ناوده‌چن.</VERS>
      <VERS vnumber="7">به‌ڵكو باسی دانایی خودا ده‌كه‌ین كه‌ نهێنییه‌، شاراوه‌ بوو، ئه‌وه‌ی خودا له‌پێش ڕۆژگاره‌وه‌ بۆ شكۆی ئێمه‌ی داناوه‌.</VERS>
      <VERS vnumber="8">هیچ سه‌رۆكێكی ئه‌م ڕۆژگاره‌ تێ‌نه‌گه‌یشتن، چونكه‌ ئه‌گه‌ر تێگه‌یشتبوونایه‌، خوداوه‌ندی شكۆمه‌ندیان له‌ خاچ نه‌ده‌دا.</VERS>
      <VERS vnumber="9">به‌ڵكو وه‌ك نووسراوه‌:  {ئه‌وه‌ی هیچ چاوێك نه‌یبینیوه‌،هیچ گوێیه‌ك نه‌یبیستووه‌ وبه‌ بیری مرۆڤ‌دا نه‌هاتووه‌،ئه‌وه‌ی خودا ئاماده‌ی كردووه‌ بۆ ئه‌وانه‌ی خۆشیان ده‌وێت.}</VERS>
      <VERS vnumber="10">به‌ڵام خودا به‌هۆی ڕۆحی خۆی بۆی ئاشكرا كردین.  چونكه‌ ڕۆح هه‌موو شتێك ده‌پشكنێت، ته‌نانه‌ت قووڵی ناخی خوداش.</VERS>
      <VERS vnumber="11">چ مرۆڤێك ده‌زانێت مرۆڤ چی تێدایه‌، ڕۆحی مرۆڤ نه‌بێت كه‌ له‌ناویدایه‌؟ به‌م شێوه‌یه‌ كه‌س نازانێت خودا چی تێدایه‌ ڕۆحی خودا نه‌بێت.</VERS>
      <VERS vnumber="12">ئێمه‌ش ڕۆحی جیهانمان وه‌رنه‌گرتووه‌، به‌ڵكو ئه‌و ڕۆحه‌ی له‌ خوداوه‌یه‌، تاكو له‌و شتانه‌ بزانین كه‌ خودا به‌خۆڕایی پێی به‌خشیوین.</VERS>
      <VERS vnumber="13">ئه‌وانه‌ی باسیان ده‌كه‌ین، نه‌ك به‌و قسانه‌ی له‌ فێركردنی دانایی مرۆڤه‌وه‌یه‌، به‌ڵكو له‌ فێركردنی ڕۆحه‌كه‌وه‌، بیری ڕۆحییانه‌ بۆ كه‌سه‌ ڕۆحییه‌كان لێك ده‌ده‌ینه‌وه‌.</VERS>
      <VERS vnumber="14">به‌ڵام مرۆڤی سروشتی ئه‌وه‌ی هی ڕۆحی خودایه‌ وه‌ری ناگرێت، چونكه‌ لای ئه‌و گێلایه‌تییه‌، ناتوانێت بیانزانێت، چونكه‌ به‌ ڕۆح جیا ده‌كرێنه‌وه‌.</VERS>
      <VERS vnumber="15">مرۆڤی ڕۆحیش هه‌موو شتێك هه‌ڵده‌سه‌نگێنێت، كه‌چی خۆی كه‌س هه‌ڵی ناسه‌نگێنێت.</VERS>
      <VERS vnumber="16">{چونكه‌ كێ بیری خوداوه‌ندی زانی‌،كێ فێری ده‌كات؟}  به‌ڵام ئێمه‌ بیری مه‌سیحمان هه‌یه‌.  </VERS>
    </CHAPTER>
    <CHAPTER cnumber="3">
      <VERS vnumber="1">
          خوشكان، برایان، نه‌متوانی وه‌ك بۆ ڕۆحییانی قسه‌تان بۆ بكه‌م، به‌ڵكو وه‌ك بۆ جه‌سته‌ییه‌كان، وه‌ك بۆ ساوایان له‌ مه‌سیح‌دا.</VERS>
      <VERS vnumber="2">شیرم ده‌رخوارد دان نه‌ك خواردن، چونكه‌ هێشتا تواناتان نه‌بوو، ئێستاش تواناتان نییه‌.</VERS>
      <VERS vnumber="3">چونكه‌ هێشتا جه‌سته‌یین. كه‌ ئیره‌یی و ناكۆكی له‌نێوانتان‌دا هه‌بێت، ئایا جه‌سته‌یی نین و ته‌نها وه‌ك مرۆڤ ناژین؟</VERS>
      <VERS vnumber="4">چونكه‌ كاتێ یه‌كێك ده‌ڵێت: (من هی پۆڵۆسم)، ئه‌وی دیكه‌: (من هی ئه‌پۆلۆسم)، ئایا هێشتا مرۆڤانه‌ نین؟  </VERS>
      <VERS vnumber="5">
          ئیتر ئه‌پۆلۆس چییه‌؟ پۆڵۆس چییه‌؟ ته‌نها خزمه‌تكارن، به‌هۆی ئه‌وانه‌وه‌ باوه‌ڕتان هێناوه‌ - وه‌ك خوداوه‌ند به‌ هه‌ر یه‌كێكی داوه‌.</VERS>
      <VERS vnumber="6">من چاندم و ئه‌پۆلۆس ئاوی دا، به‌ڵام خودا بوو گه‌شه‌ی پێ‌كرد.</VERS>
      <VERS vnumber="7">ئیتر نه‌ چێنه‌ر شتێكه‌ و نه‌ ئاودێر، به‌ڵكو خودا كه‌ گه‌شه‌ی پێ ده‌كات.</VERS>
      <VERS vnumber="8">چێنه‌ر و ئاودێر یه‌كن، هه‌ریه‌كه‌ به‌گوێره‌ی ماندووبوونی خۆی كرێی خۆی وه‌رده‌گرێت.</VERS>
      <VERS vnumber="9">جا ئێمه‌ هاوكاری خوداین، ئێوه‌ش كێڵگه‌ی خودا و خانووی خودان.  </VERS>
      <VERS vnumber="10">
          به‌گوێره‌ی ئه‌و نیعمه‌ته‌ی خودا پێی‌داوم، وه‌ك ئه‌ندازیارێكی دانا بناغه‌م دانا و یه‌كێكی دیكه‌ له‌سه‌ری بنیاد ده‌نێت. به‌ڵام با هه‌ریه‌كه‌ ئاگادار بێت چۆن له‌سه‌ری بنیاد ده‌نێت.</VERS>
      <VERS vnumber="11">كه‌س ناتوانێت بناغه‌یه‌كی دیكه‌ دابنێت له‌ پاڵ ئه‌وه‌ی دانراوه‌، كه‌ عیسای مه‌سیحه‌.</VERS>
      <VERS vnumber="12">به‌ڵام ئه‌گه‌ر یه‌كێك له‌سه‌ر ئه‌و بناغه‌یه‌ زێڕ، زیو، به‌ردی گرانبه‌ها، دار، پووش یان كا، بنیاد بنێت،</VERS>
      <VERS vnumber="13">كاری هه‌ر یه‌كێك ده‌رده‌كه‌وێت، چونكه‌ ڕۆژ ئاشكرای ده‌كات، له‌به‌ر ئه‌وه‌ی به‌ ئاگر ئاشكرا ده‌كرێت و ئاگر تاقی ده‌كاته‌وه‌ كه‌ كاری هه‌ر یه‌كێك چۆنه‌.</VERS>
      <VERS vnumber="14">ئه‌گه‌ر كاری یه‌كێك بمێنێته‌وه‌ كه‌ له‌سه‌ری بنیادی ناوه‌، ئه‌وا پاداشت وه‌رده‌گرێت.</VERS>
      <VERS vnumber="15">ئه‌گه‌ر كاری یه‌كێك سووتا ئه‌وا زیانی پێ‌ده‌گات، خۆی ڕزگاری ده‌بێت، به‌ڵام وه‌ك یه‌كێك له‌ ناو ئاگر هه‌ڵات.  </VERS>
      <VERS vnumber="16">
          ئایا نازانن ئێوه‌ په‌رستگای خودان و ڕۆحی خوداتان تێدا نیشته‌جێیه‌؟</VERS>
      <VERS vnumber="17">ئه‌گه‌ر یه‌كێك په‌رستگای خودا وێران بكات، خودا وێرانی ده‌كات. چونكه‌ په‌رستگای خودا پیرۆزه‌، ئه‌ویش ئێوه‌ن.  </VERS>
      <VERS vnumber="18">
          با كه‌س خۆی هه‌ڵنه‌خه‌ڵه‌تێنێت. ئه‌گه‌ر یه‌كێك له‌نێوانتان خۆی به‌ دانای ئه‌م ڕۆژگاره‌ ده‌زانێت، با ببێته‌ گێل تاكو ببێته‌ دانا.</VERS>
      <VERS vnumber="19">چونكه‌ دانایی ئه‌م جیهانه‌ له‌لای خودا گێلایه‌تییه‌، له‌به‌ر ئه‌وه‌ی نووسراوه‌: {ئه‌وه‌ی داناكان به‌ فێڵبازی خۆیانه‌وه‌ ده‌گرێت.}</VERS>
      <VERS vnumber="20">هه‌روه‌ها: {خوداوه‌ند بیركردنه‌وه‌ی داناكان ده‌زانێت كه‌ پووچه‌.}</VERS>
      <VERS vnumber="21">كه‌واته‌، با كه‌س شانازی به‌ مرۆڤ نه‌كات! چونكه‌ هه‌موو شتێك هی ئێوه‌یه‌،</VERS>
      <VERS vnumber="22">پۆڵۆس یان ئه‌پۆلۆس یاخود په‌ترۆس، جیهان یان ژیان یانیش مردن، شته‌كانی ئێستا یاخود داهاتوو - هه‌موو شتێك هی ئێوه‌یه‌،</VERS>
      <VERS vnumber="23">ئێوه‌ش هی مه‌سیحن، مه‌سیحیش هی خودایه‌.  </VERS>
    </CHAPTER>
    <CHAPTER cnumber="4">
      <VERS vnumber="1">
          به‌م شێوه‌یه‌ با خه‌ڵك به‌ خزمه‌تكاری مه‌سیح و سه‌ركاری نهێنییه‌كانی خودامان دابنێن.</VERS>
      <VERS vnumber="2">جا ئه‌وه‌ی له‌ سه‌ركاران داوا ده‌كرێت ئه‌وه‌یه‌ كه‌ متمانه‌یی بسه‌لمێنن.</VERS>
      <VERS vnumber="3">به‌لامه‌وه‌ گرنگ نییه‌ ئه‌گه‌ر ئێوه‌ یان هه‌ر دادگایه‌كی مرۆڤانه‌ حوكمم بدات، به‌ڵام من حوكم به‌سه‌ر خۆم ناده‌م.</VERS>
      <VERS vnumber="4">هیچ گله‌ییه‌ك له‌ خۆم‌دا نابینم، به‌ڵام به‌مه‌ بێ‌تاوان نه‌بوومه‌، به‌ڵكو خوداوه‌نده‌ لێپێچینه‌وه‌م له‌گه‌ڵ ده‌كات.</VERS>
      <VERS vnumber="5">كه‌واته‌ پێش كات حوكم له‌ شتێك مه‌ده‌ن، تاكو خوداوه‌ند دێته‌وه‌، ئه‌وه‌ی شاردراوه‌كانی تاریكی ڕووناك ده‌كاته‌وه‌ و نیازی دڵ ده‌رده‌خات. ئه‌وسا هه‌ر یه‌كێك له‌لایه‌ن خوداوه‌ ستایش ده‌كرێت.  </VERS>
      <VERS vnumber="6">
          خوشكان، برایان، ئێستا له‌ پێناوی ئێوه‌دا خۆم و ئه‌پۆلۆسم له‌م شتانه‌ كرده‌ نموونه‌، تاكو له‌ ئێمه‌وه‌ فێربن: (زێده‌ ڕۆیی مه‌كه‌ن له‌وانه‌ی نووسراون.) ئینجا كه‌س خۆی به‌ یه‌كێك هه‌ڵنه‌كێشێت له‌سه‌ر ئه‌وی دیكه‌.</VERS>
      <VERS vnumber="7">چونكه‌ كێ تۆ جیا ده‌كاته‌وه‌؟ چیت هه‌یه‌ وه‌رت نه‌گرتبێت؟ ئه‌گه‌ر وه‌رتگرتووه‌، بۆ شانازی ده‌كه‌یت وه‌ك وه‌رت نه‌گرتبێت؟  </VERS>
      <VERS vnumber="8">
          وا تێربوون! وا ده‌وڵه‌مه‌ند بوون! به‌بێ ئێمه‌ بوونه‌ پاشا! خۆزگه‌ به‌ ڕاستی ببوونایه‌ته‌ پاشا، تاكو ئێمه‌ش له‌گه‌ڵتان ببووینابووایه‌ پاشا!</VERS>
      <VERS vnumber="9">چونكه‌ وا بزانم خودا ئێمه‌ی نێردراوی له‌ دواوه‌ی كه‌ژاوه‌ ده‌رخست، وه‌ك ئه‌وه‌ی حوكمی مردنمان بۆ درابێت، چونكه‌ بووینه‌ نماییشی جیهان و فریشته‌ و خه‌ڵك.</VERS>
      <VERS vnumber="10">ئێمه‌ له‌ پێناوی مه‌سیح‌دا گێلین، به‌ڵام ئێوه‌ له‌ مه‌سیح‌دا ژیرن! ئێمه‌ لاوازین و ئێوه‌ به‌هێزن! ئێوه‌ شكۆدارن و ئێمه‌ سووكین!</VERS>
      <VERS vnumber="11">تا ئێستا برسی و تینوو و ڕووتین، لێدان و بێ لانه‌یی ده‌چێژین.</VERS>
      <VERS vnumber="12">به‌ ده‌ستی خۆمان ئیش ده‌كه‌ین و ماندوو ده‌بین. جنێومان پێ ده‌درێت و داوای به‌ره‌كه‌ت ده‌كه‌ین، ده‌چه‌وسێینه‌وه‌ و به‌رگه‌ ده‌گرین.</VERS>
      <VERS vnumber="13">بوختانمان پێ ده‌كه‌ن و نه‌رمی ده‌نوێنین. تا ئێستا وه‌ك زبڵی جیهان و پاشماوه‌ی هه‌موو شتێكمان لێ هاتووه‌.  </VERS>
      <VERS vnumber="14">
          ئه‌مانه‌ نانووسم تاكو شه‌رمه‌زارتان بكه‌م، به‌ڵكو وه‌ك ڕۆڵه‌ خۆشه‌ویسته‌كانم ئاگادارتان ده‌كه‌مه‌وه‌.</VERS>
      <VERS vnumber="15">ئه‌گه‌ر هه‌رچه‌نده‌ ده‌ هه‌زار ڕابه‌رتان له‌ مه‌سیح‌دا هه‌بێ، به‌ڵام باوك زۆر نییه‌. چونكه‌ به‌هۆی ئینجیل له‌ عیسای مه‌سیح‌دا بوومه‌ باوكتان.</VERS>
      <VERS vnumber="16">جا تكاتان لێ ده‌كه‌م، لاسایی من بكه‌نه‌وه‌.</VERS>
      <VERS vnumber="17">بۆیه‌ تیمۆساوسم بۆ ناردن، كه‌وا كوڕی خۆشه‌ویست و دڵسۆزمه‌ له‌ خوداوه‌ند، ئه‌و ڕێگاكانی منتان له‌ عیسای مه‌سیح‌دا بیر ده‌خاته‌وه‌، وه‌ك له‌ هه‌ر شوێنێك و له‌ هه‌موو كڵێسایه‌ك فێرده‌كه‌م.  </VERS>
      <VERS vnumber="18">
          هه‌ندێك لووتبه‌رز بوونه‌ وه‌ك بڵێی نایێمه‌ لاتان.</VERS>
      <VERS vnumber="19">به‌ڵام ئه‌گه‌ر خوداوه‌ند خواستی له‌سه‌ر بێت به‌ په‌له‌ دێمه‌ لاتان، ئه‌وسا نه‌ك قسه‌كانی ئه‌و لووتبه‌رزانه‌ ده‌زانم به‌ڵكو هێزیان.</VERS>
      <VERS vnumber="20">چونكه‌ پاشایه‌تی خودا به‌ قسه‌ نییه‌، به‌ڵكو به‌ هێزه‌.</VERS>
      <VERS vnumber="21">چیتان ده‌وێ؟ به‌ دار بێمه‌ لاتان یاخود به‌ خۆشه‌ویستی و ڕۆحی دڵنه‌رمی؟  </VERS>
    </CHAPTER>
    <CHAPTER cnumber="5">
      <VERS vnumber="1">
          له‌ ڕاستی‌دا له‌نێوانتان‌دا داوێنپیسی ده‌بیسترێت، داوێنپیسییه‌ك كه‌ له‌نێو نه‌ته‌وانیش‌دا نییه‌: پیاو له‌گه‌ڵ باوه‌ژنی ده‌ژیێت!</VERS>
      <VERS vnumber="2">ئێوه‌ش لووتبه‌رز بوونه‌! باشتر نه‌بوو ماته‌مدار بن، تاكو ئه‌وه‌ی ئه‌م كاره‌ی كردووه‌ له‌نێوانتان‌دا لابدرێت؟</VERS>
      <VERS vnumber="3">هه‌رچه‌نده‌ به‌ له‌ش له‌لاتان نیم، به‌ڵام به‌ ڕۆح ئاماده‌م، وا ئه‌و كه‌سه‌م حوكم داوه‌ كه‌ ئه‌مه‌ی كردووه‌، وه‌ك ئاماده‌بم:</VERS>
      <VERS vnumber="4">به‌ ناوی خوداوه‌ندمان عیسا، ئێوه‌ و ڕۆحی من له‌گه‌ڵ هێزی خوداوه‌ندمان عیسا كۆده‌بنه‌وه‌،</VERS>
      <VERS vnumber="5">كه‌سی ئاوا بۆ فه‌وتانی جه‌سته‌ بدرێته‌ ده‌ستی شه‌یتان، تاكو له‌ ڕۆژی خوداوه‌ند ڕۆح ڕزگاری بێت.  </VERS>
      <VERS vnumber="6">
          له‌خۆباییتان باش نییه‌. ئایا نازانن هه‌ویرترشێكی بچووك هه‌موو هه‌ویره‌كه‌ هه‌ڵدێنێت؟</VERS>
      <VERS vnumber="7">كه‌واته‌ خۆتان له‌ هه‌ویرترشی كۆن پاك‌بكه‌نه‌وه‌، تاكو ببنه‌ هه‌ویرێكی نوێ وه‌ك ئێوه‌ فه‌تیره‌ن. چونكه‌ مه‌سیحی قوربانی په‌سخه‌مان سه‌ربڕا.</VERS>
      <VERS vnumber="8">كه‌واته‌ با جه‌ژن بگێڕین، نه‌ك به‌ هه‌ویرترشی به‌سه‌رچوو، هه‌ویرترشی كینه‌ و خراپه‌، به‌ڵكو به‌ فه‌تیره‌ی بێ دووڕوویی و ڕاستی.  </VERS>
      <VERS vnumber="9">
          له‌ نامه‌كه‌م‌دا بۆم نووسین تێكه‌ڵی داوێنپیسان مه‌بن،</VERS>
      <VERS vnumber="10">مه‌به‌ستم له‌ داوێنپیس و چڵێس و تاڵانكه‌ر و بت‌په‌رستانی ئه‌م جیهانه‌ نییه‌، ئه‌گینا ناچار ده‌بوون له‌م جیهانه‌ بچنه‌ ده‌ره‌وه‌.</VERS>
      <VERS vnumber="11">به‌ڵام ئێستا بۆتان ده‌نووسم تێكه‌ڵی یه‌كێك مه‌بن به‌ خوشك یان برا ناوده‌بردرێت و داوێنپیسه‌ یان چڵێسه‌ یاخود بت‌په‌رسته‌ و بوختانكه‌ره‌ یان سه‌رخۆشه‌ و تاڵانكه‌ره‌. نانیش له‌گه‌ڵ كه‌سی ئاوا مه‌خۆن.  </VERS>
      <VERS vnumber="12">
          چونكه‌ به‌ من چی كه‌ ئه‌وانه‌ی ده‌ره‌وه‌ حوكم بده‌م؟ ئێوه‌ نین ئه‌وانه‌ی ناوه‌وه‌ حوكم ده‌ده‌ن؟</VERS>
      <VERS vnumber="13">ئه‌وانه‌ی ده‌ره‌وه‌ خودا حوكمیان ده‌دات. {خراپه‌كار له‌ ناوتان لابده‌ن.}  </VERS>
    </CHAPTER>
    <CHAPTER cnumber="6">
      <VERS vnumber="1">
          كه‌ یه‌كێكتان سكاڵایه‌كی له‌ یه‌كێكی دیكه‌ هه‌بوو، چۆن ده‌وێرێ له‌لای بێ‌باوه‌ڕ حوكمی بۆ بدرێت و لای پیرۆزكراوان نه‌بێت؟</VERS>
      <VERS vnumber="2">ئایا نازانن پیرۆزكراوان جیهان حوكم ده‌ده‌ن؟ ئه‌گه‌ر ئێوه‌ جیهان حوكم بده‌ن، ئایا شایسته‌ نین له‌ بچووكترینی شته‌كان حوكم بده‌ن؟</VERS>
      <VERS vnumber="3">ئایا نازانن ئێمه‌ فریشته‌ش حوكم ده‌ده‌ین؟ چه‌نده‌ زیاتر شته‌كانی ئه‌م ژیانه‌ نا؟</VERS>
      <VERS vnumber="4">جا ئه‌گه‌ر كێشه‌تان له‌مه‌ڕ ئه‌و ژیانه‌ هه‌بێت، ئایا ده‌یبه‌نه‌ لای ئه‌وانه‌ی له‌ كڵێسادا گرنگ نین؟</VERS>
      <VERS vnumber="5">تاكو شه‌رم بكه‌ن ئاوا ده‌ڵێم. ئایا یه‌كێكی داناتان تێدا نییه‌ بتوانێت دادوه‌ری له‌نێو برایانی بكات؟</VERS>
      <VERS vnumber="6">به‌ڵام برا برای خۆی بۆ دادگا ده‌بات، ئه‌مه‌ش له‌به‌رده‌م بێ‌باوه‌ڕان!  </VERS>
      <VERS vnumber="7">
          له‌ ڕاستی‌دا شوره‌ییه‌ بۆتان له‌نێوانتان‌دا سكاڵاكاری هه‌بێت. باشتر نه‌بوو زۆرلێكراو بن؟ باشتر نه‌بوو فێڵلێكراو بن؟</VERS>
      <VERS vnumber="8">به‌ڵام ئێوه‌ زۆرداری ده‌كه‌ن و فێڵ ده‌كه‌ن، ئه‌مه‌ش له‌ برایان!  </VERS>
      <VERS vnumber="9">
          ئایا نازانن كه‌ زۆردار نابنه‌ میراتگری شانشینی خودا؟ هه‌ڵمه‌خه‌ڵه‌تێن. نه‌ داوێنپیس و نه‌ بت‌په‌رست و نه‌ مێباز و نه‌ قونده‌ر و نه‌ نێرباز،</VERS>
      <VERS vnumber="10">نه‌ دز و نه‌ چڵێس و نه‌ سه‌رخۆش و نه‌ جنێوفرۆش و نه‌ تاڵانكه‌ر نابنه‌ میراتگری شانشینی خودا.</VERS>
      <VERS vnumber="11">جا هه‌ندێكتان ئاوا بوون. به‌ڵام شۆرانه‌وه‌ و پیرۆزكران و بێ‌تاوان كراون به‌ ناوی عیسای مه‌سیحی خوداوه‌ند و ڕۆحی خودامان.  </VERS>
      <VERS vnumber="12">
          (هه‌موو شتێك بۆ من دروسته‌،) به‌ڵام هه‌موو شتێك به‌ سوود نییه‌. (هه‌موو شتێك بۆ من دروسته‌،) به‌ڵام هیچ شتێك به‌سه‌رم‌دا زاڵ نابێت.</VERS>
      <VERS vnumber="13">(خواردن بۆ ورگه‌ و ورگیش بۆ خواردن،) كه‌چی خودا هه‌ردووكیان له‌ ناوده‌بات. به‌ڵام له‌ش بۆ داوێنپیسی نییه‌، به‌ڵكو بۆ خوداوه‌نده‌، خوداوه‌ندیش بۆ له‌شه‌.</VERS>
      <VERS vnumber="14">خوداش خوداوه‌ندی هه‌ڵستانده‌وه‌ و به‌ هێزی خۆی ئێمه‌ش هه‌ڵده‌ستێنێته‌وه‌.</VERS>
      <VERS vnumber="15">ئایا نازانن له‌شتان ئه‌ندامی مه‌سیحه‌؟ ئایا ئه‌ندامی مه‌سیح بكه‌مه‌ ئه‌ندامی داوێنپیسێك؟ نه‌خێر!</VERS>
      <VERS vnumber="16">یاخود نازانن ئه‌وه‌ی خۆی به‌ داوێنپیسێك نووساندووه‌، له‌گه‌ڵی بووه‌ته‌ یه‌ك له‌ش؟ چونكه‌ ده‌فه‌رمووێ: {هه‌ردووكیان ده‌بنه‌ یه‌ك جه‌سته‌.}</VERS>
      <VERS vnumber="17">به‌ڵام ئه‌وه‌ی خۆی به‌ خوداوه‌نده‌وه‌ ده‌نووسێنێت، بوونه‌ به‌ یه‌ك ڕۆح.  </VERS>
      <VERS vnumber="18">
          له‌ داوێنپیسی ڕابكه‌ن. هه‌ر گوناهێك مرۆڤ بیكات، له‌ ده‌ره‌وه‌ی له‌شه‌، به‌ڵام ئه‌وه‌ی داوێنپیسی ده‌كات ئه‌وا دژی له‌شی خۆی گوناه‌ ده‌كات.</VERS>
      <VERS vnumber="19">یاخود نازانن كه‌ له‌شتان په‌رستگای ڕۆحی پیرۆزه‌ كه‌ له‌ ئێوه‌ دایه‌ و له‌لایه‌ن خوداوه‌یه‌ هه‌تانه‌؟ ئێوه‌ش هی خۆتان نین،</VERS>
      <VERS vnumber="20">چونكه‌ ئێوه‌ به‌ نرخێك كڕاون. جا به‌ له‌شتان خودا شكۆدار بكه‌ن.  </VERS>
    </CHAPTER>
    <CHAPTER cnumber="7">
      <VERS vnumber="1">
          سه‌باره‌ت به‌و شتانه‌ی نووسیتان: باشه‌ بۆ پیاو ژن نه‌هێنێت.</VERS>
      <VERS vnumber="2">به‌ڵام له‌به‌ر داوێنپیسی، با هه‌ر پیاوێك ژنی خۆی هه‌بێت و هه‌ر ژنێك مێردی خۆی هه‌بێت.</VERS>
      <VERS vnumber="3">مێرد له‌سه‌ریه‌تی ئه‌ركی سه‌رشانی بۆ ژنه‌كه‌ی به‌جێ بگه‌یه‌نێت، ژنیش بۆ مێرد.</VERS>
      <VERS vnumber="4">ژن ده‌سه‌ڵاتی به‌سه‌ر له‌شی خۆی‌دا نییه‌، به‌ڵكو مێرد، مێردیش ده‌سه‌ڵاتی به‌سه‌ر له‌شی خۆی‌دا نییه‌، به‌ڵكو ژن.</VERS>
      <VERS vnumber="5">خۆتان له‌ یه‌كتری بێبه‌ش مه‌كه‌ن، مه‌گه‌ر به‌ ڕێككه‌وتن بۆ ماوه‌یه‌ك تاكو بۆ نوێژكردن ده‌ست به‌تاڵ بن و دواتر له‌گه‌ڵ یه‌كتری جووت‌بنه‌وه‌، نه‌وه‌ك به‌هۆی خۆڕانه‌گرتنتانه‌وه‌ شه‌یتان تاقیتان بكاته‌وه‌.</VERS>
      <VERS vnumber="6">به‌ڵام ئه‌مه‌ی ده‌یڵێم، وه‌ك ڕێگادانه‌ نه‌ك فه‌رمان.</VERS>
      <VERS vnumber="7">هیوادارم هه‌موو خه‌ڵك وه‌ك من بن، به‌ڵام هه‌ریه‌كه‌ له‌لایه‌ن خوداوه‌ به‌هره‌ی خۆی هه‌یه‌، هی یه‌كێك ئاوایه‌ و ئه‌وه‌ی دیكه‌ش ئاوا.  </VERS>
      <VERS vnumber="8">
          به‌ڵام ئه‌وانه‌ی هاوسه‌رگیرییان نه‌كردووه‌ و بێوه‌ژنانیش، پێیان ده‌ڵێم: بۆیان باشه‌ ئه‌گه‌ر وه‌ك من بمێننه‌وه‌.</VERS>
      <VERS vnumber="9">به‌ڵام ئه‌گه‌ر خۆیان ڕانه‌گرت، با هاوسه‌رگیری بكه‌ن، چونكه‌ هاوسه‌رگیری له‌ گڕگرتن باشتره‌.  </VERS>
      <VERS vnumber="10">
          به‌ڵام بۆ هاوسه‌ران، ڕایانده‌سپێرم - من نیم به‌ڵكو خوداوه‌نده‌: با ژن له‌ مێرده‌كه‌ی جیا نه‌بێته‌وه‌،</VERS>
      <VERS vnumber="11">به‌ڵام ئه‌گه‌ر لێی جیابۆوه‌، با بێ مێرد بمێنێته‌وه‌ یان مێرده‌كه‌ی ئاشت بكاته‌وه‌. مێردیش با ژنه‌كه‌ی ته‌ڵاق نه‌دات.  </VERS>
      <VERS vnumber="12">
          ئه‌وانی دیكه‌ پێیان ده‌ڵێم - من نه‌ك خوداوه‌ند: ئه‌گه‌ر برایه‌ك ژنێكی بێ‌باوه‌ڕی هه‌بوو، ژنه‌ش ڕازی بوو له‌گه‌ڵی‌دا بژیێت، با ته‌ڵاقی نه‌دات.</VERS>
      <VERS vnumber="13">ئه‌گه‌ر ژنیش مێردێكی بێ‌باوه‌ڕی هه‌بوو، مێرده‌كه‌ ڕازی بوو له‌گه‌ڵی‌دا بژیێت، با مێرده‌كه‌ی ته‌ڵاقی نه‌دات.</VERS>
      <VERS vnumber="14">چونكه‌ مێرده‌ بێ‌باوه‌ڕه‌كه‌ له‌ ژن‌دا پیرۆزكراوه‌ و ژنی بێ‌باوه‌ڕ له‌ پیاودا پیرۆزكراوه‌، ئه‌گینا منداڵتان گڵاوه‌، به‌ڵام ئێستا پیرۆزه‌.  </VERS>
      <VERS vnumber="15">
          به‌ڵام ئه‌گه‌ر بێ‌باوه‌ڕه‌كه‌ خۆی جیا كرده‌وه‌، با جیا بێته‌وه‌. له‌ باری ئاوادا براكه‌ یان خوشكه‌كه‌ نه‌به‌ستراوه‌ته‌وه‌، به‌ڵكو خودا بۆ ئاشتی بانگی كردووین.</VERS>
      <VERS vnumber="16">چونكه‌ ئه‌ی ژن چۆن ده‌زانی ئاخۆ مێرده‌كه‌ت ڕزگار ده‌كه‌یت؟ یان ئه‌ی مێرد چۆن ده‌زانی ئاخۆ ژنه‌كه‌ت ڕزگار ده‌كه‌یت؟  </VERS>
      <VERS vnumber="17">
          له‌گه‌ڵ ئه‌وه‌ش‌دا، با هه‌ر یه‌كێك به‌ پێی به‌شكردنی خوداوه‌ند، وه‌ك خودا بانگی كردووه‌، ئاوا بگوزه‌رێنێت. له‌ هه‌موو كڵێساكان ئاوا فه‌رمان ده‌ده‌م.</VERS>
      <VERS vnumber="18">ئه‌وه‌ی به‌ خه‌ته‌نه‌كراوی بانگ‌كراوه‌، با نه‌بێته‌وه‌ خه‌ته‌نه‌ نه‌كراو. ئه‌وه‌ش به‌ خه‌ته‌نه‌ نه‌كراوی بانگ‌كراوه‌، با خه‌ته‌نه‌ نه‌كات.</VERS>
      <VERS vnumber="19">خه‌ته‌نه‌كردن هیچ نییه‌، خه‌ته‌نه‌ نه‌كردنیش هیچ نییه‌، به‌ڵكو پاراستنی ڕاسپارده‌كانی خودا.</VERS>
      <VERS vnumber="20">با هه‌ر یه‌كێك له‌و بانگه‌وازییه‌دا بمێنێته‌وه‌ كه‌ تیای‌دابووه‌ كاتێ خودا بانگی كردووه‌.</VERS>
      <VERS vnumber="21">ئایا به‌ كۆیله‌یی بانگ‌كرایت؟ گوێی مه‌ده‌رێ. به‌ڵام ئه‌گه‌ر توانیت ئازاد بیت، بیكه‌.</VERS>
      <VERS vnumber="22">چونكه‌ ئه‌وه‌ی كۆیله‌ بووه‌ و له‌ خوداوه‌ند بانگ‌كراوه‌، ده‌بێته‌ ئازاد له‌ خوداوه‌ند. ئه‌وه‌ی ئازاد بووه‌ و بانگ‌كراوه‌ ده‌بێته‌ كۆیله‌ی مه‌سیح.</VERS>
      <VERS vnumber="23">ئێوه‌ به‌ نرخێك كڕاون، مه‌بنه‌ كۆیله‌ی خه‌ڵك.</VERS>
      <VERS vnumber="24">خوشكان، برایان، هه‌ر یه‌كێك له‌ چی‌دا بانگ‌كراوه‌، با له‌گه‌ڵ خودا له‌مه‌دا بمێنێته‌وه‌.  </VERS>
      <VERS vnumber="25">
          ده‌رباره‌ی كچان و كوڕان، فه‌رمانێكی خوداوه‌ندم نییه‌، به‌ڵام بۆچوونێك ده‌ده‌م وه‌ك یه‌كێك خوداوه‌ند به‌زه‌یی پێدا هاتبێته‌وه‌ كه‌وا جێی متمانه‌ بێت.</VERS>
      <VERS vnumber="26">وابزانم، له‌به‌ر ئه‌م ته‌نگانه‌یه‌ی ئێستا، باشه‌ بۆ مرۆڤ ئاوا بمێنێته‌وه‌.</VERS>
      <VERS vnumber="27">ئایا تۆ به‌ ژنه‌وه‌ به‌ستراویته‌وه‌؟ داوای جیا بوونه‌وه‌ مه‌كه‌. ئایا تۆ به‌ ژن نه‌به‌ستراویته‌وه‌؟ داوای ژن مه‌كه‌.</VERS>
      <VERS vnumber="28">به‌ڵام ئه‌گه‌ر ژن بهێنیت گوناهت نه‌كردووه‌، ئه‌گه‌ر پاكیزه‌ش مێرد بكات گوناهی نه‌كردووه‌. به‌ڵام ئه‌وانه‌ له‌م ژیانه‌ تووشی ماندووێتی ده‌بن، جا من ده‌مه‌وێ تووشتان نه‌كه‌م.  </VERS>
      <VERS vnumber="29">
          خوشكان، برایان، ئه‌مه‌ ده‌ڵێم: كاته‌كه‌ كورت كرایه‌وه‌، تاكو له‌مه‌ودوا ئه‌وه‌ی ژنی هه‌یه‌ وه‌ك نه‌یبێت،</VERS>
      <VERS vnumber="30">ئه‌وانه‌ی ده‌گریێن وه‌ك نه‌گریێن، ئه‌وانه‌ی شادن وه‌ك شاد نه‌بن، ئه‌وانه‌ی ده‌كڕن وه‌ك موڵكیان نه‌بێت،</VERS>
      <VERS vnumber="31">ئه‌وانه‌ی جیهان به‌كارده‌هێنن وه‌ك هه‌ر به‌كاری نه‌هێنن، چونكه‌ وێنه‌ی ئه‌م جیهانه‌ ڕووه‌و نه‌مانه‌.  </VERS>
      <VERS vnumber="32">
          جا ده‌مه‌وێ ئێوه‌ بێ خه‌م بن. ئه‌وه‌ی ژنی نه‌هێناوه‌ بایه‌خ به‌ كاروباری خوداوه‌ند ده‌دات، چۆن خوداوه‌ند ڕازی بكات.</VERS>
      <VERS vnumber="33">به‌ڵام هاوسه‌ردار بایه‌خ به‌ كاروباری جیهان ده‌دات، چۆن ژن ڕازی بكات،</VERS>
      <VERS vnumber="34">ئیتر به‌ش بووه‌. ژنی بێ مێرد و پاكیزه‌ گرنگی به‌ كاروباری خوداوه‌ند ده‌ده‌ن، تاكو له‌ش و ڕۆحی پیرۆز بێت. به‌ڵام شووكردوو بایه‌خ به‌ كاروباری جیهان ده‌دات، چۆن مێرد ڕازی بكات.</VERS>
      <VERS vnumber="35">ئه‌مه‌ بۆ چاكه‌تان ده‌ڵێم، نه‌ك تووشی كۆتێكتان بكه‌م، به‌ڵكو بۆ ڕێز و ته‌رخانكراوییه‌ بۆ خوداوه‌ند، بێ په‌شێوی.  </VERS>
      <VERS vnumber="36">
          به‌ڵام ئه‌گه‌ر یه‌كێك بیر ده‌كاته‌وه‌ كه‌ نه‌شیاوی ده‌كات له‌گه‌ڵ پاكیزه‌كه‌ی و ئه‌گه‌ر كاتی به‌سه‌رچوو بێت، پێویست بوو ئاواش بێت، چۆنی حه‌ز لێیه‌ با بیكات و گوناه‌ ناكات، با ببنه‌ هاوسه‌ر.</VERS>
      <VERS vnumber="37">به‌ڵام ئه‌وه‌ی له‌ دڵه‌وه‌ بڕیاری دابێت و ناچار نه‌بێت، به‌ڵكو ده‌سه‌ڵاتی له‌سه‌ر خواستی خۆی هه‌بێت، ئه‌و بڕیاره‌ش كه‌ له‌ دڵه‌وه‌ داویه‌تی بۆ هێشتنه‌وه‌ی پاكیزه‌كه‌ی خۆی، ئه‌وا چاك ده‌كات.</VERS>
      <VERS vnumber="38">كه‌واته‌، ئه‌وه‌ی پاكیزه‌كه‌ی به‌ مێرد ده‌دات، چاك ده‌كات، ئه‌وه‌ش كه‌ به‌ مێرد نادات، چاكتر ده‌كات.  </VERS>
      <VERS vnumber="39">
          ژن به‌ستراوه‌یه‌ تاكو مێرده‌كه‌ی زیندووه‌. به‌ڵام ئه‌گه‌ر مێرده‌كه‌ی مرد، ئه‌وا ئازاده‌ ئه‌وه‌ی بیه‌وێ شووی پێ بكاته‌وه‌، ته‌نها له‌ خوداوه‌ند.</VERS>
      <VERS vnumber="40">به‌ڵام به‌ بۆچوونی من، به‌خته‌وه‌رتره‌ ئه‌گه‌ر ئاوا بمێنێته‌وه‌ - وا بزانم منیش ڕۆحی خودام هه‌یه‌.  </VERS>
    </CHAPTER>
    <CHAPTER cnumber="8">
      <VERS vnumber="1">
          سه‌باره‌ت به‌ قوربانی بته‌كان، ده‌زانین كه‌ هه‌موومان زانیاریمان هه‌یه‌. زانیاری لووتبه‌رز ده‌كات، به‌ڵام خۆشه‌ویستی بنیاد ده‌نێت.</VERS>
      <VERS vnumber="2">ئه‌گه‌ر یه‌كێك وایزانی شتێك ده‌زانێت، ئه‌وا هێشتا نازانێ وه‌ك پێویسته‌ بزانێت.</VERS>
      <VERS vnumber="3">به‌ڵام ئه‌گه‌ر یه‌كێك خودای خۆش‌بووێ، ئه‌وا له‌لای ناسراوه‌.  </VERS>
      <VERS vnumber="4">
          جا سه‌باره‌ت به‌ خواردنی قوربانی بته‌كان، ده‌زانین بت له‌ جیهان‌دا نییه‌ و هیچ خودایه‌ك نییه‌ جگه‌ له‌ یه‌كێك.</VERS>
      <VERS vnumber="5">چونكه‌ ئه‌گه‌ر هه‌ندێك هه‌بن پێیان بووترێت (خودا) له‌ ئاسمان بێت یان له‌سه‌ر زه‌وی - وه‌ك زۆر (خودا) و زۆر (خوداوه‌ند) هه‌یه‌ -</VERS>
      <VERS vnumber="6">به‌ڵام بۆ ئێمه‌ ته‌نها یه‌ك خودا هه‌یه‌: باوكه‌كه‌یه‌، هه‌موو شتێك له‌وه‌وه‌یه‌ و ئێمه‌ش بۆ ئه‌وین. ته‌نها یه‌ك خوداوه‌ندیش هه‌یه‌: عیسای مه‌سیحه‌، هه‌موو شتێك به‌هۆی ئه‌وه‌ و ئێمه‌ش به‌هۆی ئه‌وین.  </VERS>
      <VERS vnumber="7">
          به‌ڵام هه‌موو خه‌ڵك ئه‌مه‌ نازانن. چونكه‌ هه‌ندێكیان تا ئێستا خوویان به‌ بت گرتووه‌ و ئه‌وه‌ی ده‌یخۆن وه‌ك بڵێی قوربانی بته‌، جا ویژدانیان كه‌ لاوازه‌ گڵاو ده‌بێت.</VERS>
      <VERS vnumber="8">خواردن له‌ خودا نزیكمان ناكاته‌وه‌، ئه‌گه‌ر نه‌یخۆین كه‌م ناكه‌ین و ئه‌گه‌ر خواردیشمان زیاد ناكه‌ین.  </VERS>
      <VERS vnumber="9">
          به‌ڵام وریابن سه‌ربه‌ستیتان نه‌بێته‌ كۆسپ بۆ لاوازه‌كان.</VERS>
      <VERS vnumber="10">چونكه‌ ئه‌ی خاوه‌ن زانیاری، ئه‌گه‌ر یه‌كێك تۆی بینی له‌ په‌رستگای بت ده‌خۆیت، ئایا ویژدانه‌كه‌ی كه‌ لاوازه‌ هاننادرێت تاكو له‌ قوربانی بته‌كان بخوات؟</VERS>
      <VERS vnumber="11">جا به‌هۆی زانیاریت ئه‌و برایه‌ی لاوازه‌، كه‌ مه‌سیح له‌ پێناوی مرد، له‌ناوده‌چێت.</VERS>
      <VERS vnumber="12">ئاواش گوناه‌ له‌ دژی برایان ده‌كه‌ن و ویژدانی لاوازیان بریندار ده‌كه‌ن، گوناه‌ له‌ دژی مه‌سیح ده‌كه‌ن.</VERS>
      <VERS vnumber="13">بۆیه‌، ئه‌گه‌ر خۆراك ساتمه‌ به‌ براكه‌م بكات، ئه‌وا هه‌رگیز گۆشت ناخۆم نه‌وه‌ك ساتمه‌ به‌ براكه‌م بكه‌م.  </VERS>
    </CHAPTER>
    <CHAPTER cnumber="9">
      <VERS vnumber="1">
          ئایا سه‌ربه‌ست نیم؟ ئایا نێردراو نیم؟ ئایا عیسای خوداوه‌ندمانم نه‌بینیوه‌؟ ئایا ئێوه‌ ئه‌نجامی كاری من نین له‌ خوداوه‌نددا؟</VERS>
      <VERS vnumber="2">ئه‌گه‌ر بۆ خه‌ڵك نێردراو نه‌بم، بۆ ئێوه‌ هه‌وم! چونكه‌ ئێوه‌ له‌ خوداوه‌نددا مۆری نێردراویه‌تی منن.  </VERS>
      <VERS vnumber="3">
          بۆ ئه‌وانه‌ی لێم ده‌كۆڵنه‌وه‌ ئه‌وه‌یه‌ به‌رگریم:</VERS>
      <VERS vnumber="4">ئایا مافی خواردن و خواردنه‌وه‌مان نییه‌؟</VERS>
      <VERS vnumber="5">ئایا مافمان نییه‌ خوشكێك بكه‌ینه‌ هاوسه‌رمان، وه‌ك نێردراوانی دیكه‌ و برایانی خوداوه‌ند و په‌ترۆس؟</VERS>
      <VERS vnumber="6">یاخود ته‌نها من و به‌رنابا ئه‌و مافه‌مان نییه‌، ده‌بێت هه‌ر ئیش بكه‌ین؟  </VERS>
      <VERS vnumber="7">
          كێ هه‌بووه‌ به‌ خه‌رجی خۆی سه‌ربازی كردبێت؟ كێ ڕه‌زێك ده‌چێنێت و له‌ به‌روبوومه‌كه‌ی ناخوات؟ یان كێ شوانایه‌تی مێگه‌لێك ده‌كات و له‌ شیره‌كه‌ی ناخوات؟</VERS>
      <VERS vnumber="8">ئه‌م قسانه‌ وه‌ك مرۆڤ ده‌كه‌م؟ ئایا ته‌وراتیش ئه‌مانه‌ ناڵێت؟</VERS>
      <VERS vnumber="9">چونكه‌ له‌ ته‌وراتی موسا نووسراوه‌: {له‌ كاتی گێره‌كردن ده‌می گا مه‌گره‌.} ئایا خودا بایه‌خ به‌ گا ده‌دات؟</VERS>
      <VERS vnumber="10">ئایا به‌ ته‌واوی له‌ پێناومان‌دا نه‌ی‌ووتووه‌؟ به‌ڵێ، له‌ پێناوی ئێمه‌دا نووسراوه‌، چونكه‌ ئه‌وه‌ی ده‌كێڵێت پێویسته‌ به‌ هیواوه‌ بكێڵێت، ئه‌وه‌ی گێره‌ ده‌كات به‌ هیوای به‌شداربوونه‌.</VERS>
      <VERS vnumber="11">ئه‌گه‌ر ئێمه‌ شتی ڕۆحیمان بۆتان چاندووه‌، ئایا زۆره‌ ئه‌گه‌ر شتی ماددی له‌ ئێوه‌ بدروینه‌وه‌؟</VERS>
      <VERS vnumber="12">ئه‌گه‌ر خه‌ڵكی دیكه‌ مافی پشتگیرییان له‌سه‌رتانه‌، ئایا ئێمه‌ له‌پێشتر نین؟  به‌ڵام ئه‌م مافه‌مان به‌كارنه‌هێنا، به‌ڵكو به‌رگه‌ی هه‌موو شتێك ده‌گرین، نه‌وه‌ك كۆسپ دابنێین بۆ ئینجیلی مه‌سیح.</VERS>
      <VERS vnumber="13">ئایا نازانن ئه‌وانه‌ی خزمه‌تی په‌رستگا ده‌كه‌ن له‌ شته‌كانی په‌رستگا ده‌خۆن، ئه‌وانه‌ی خزمه‌تی قوربانگاش ده‌كه‌ن له‌ قوربانگادا به‌شدارن؟</VERS>
      <VERS vnumber="14">ئاواش خوداوه‌ند فه‌رمانی داوه‌، ئه‌وانه‌ی ئینجیل جاڕده‌ده‌ن گوزه‌رانیان له‌ ئینجیله‌.  </VERS>
      <VERS vnumber="15">
          به‌ڵام شتێكم له‌مه‌ به‌كارنه‌هێناوه‌. منیش ئه‌وانه‌ نانووسم، تاكو بۆ من ئاوا بێت، چونكه‌ مردنم باشتره‌ له‌وه‌ی یه‌كێك شانازیم پووچه‌ڵ بكاته‌وه‌.</VERS>
      <VERS vnumber="16">ئه‌گه‌ر موژده‌ بده‌م شانازیم نییه‌، له‌به‌ر ئه‌وه‌ی پێویسته‌ و خراوه‌ته‌ ئه‌ستۆم. قوڕ به‌سه‌رم ئه‌گه‌ر موژده‌ نه‌ده‌م!</VERS>
      <VERS vnumber="17">چونكه‌ ئه‌گه‌ر خۆبه‌خش ئه‌وه‌ بكه‌م، ئه‌وا پاداشت ده‌كرێم. به‌ڵام ئه‌گه‌ر به‌ ناچاری بێت، ئه‌وا متمانه‌ی بریكاریه‌تیم دراوه‌تێ.</VERS>
      <VERS vnumber="18">ئیتر پاداشتم چییه‌؟ ئه‌وه‌یه‌ كاتێ موژده‌ ده‌ده‌م، به‌خۆڕایی موژده‌ی ئینجیلتان پێ ده‌به‌خشم، ته‌نانه‌ت له‌ ئینجیل‌دا مافی خۆم به‌كارنه‌هێنا.  </VERS>
      <VERS vnumber="19">
          كه‌ سه‌باره‌ت به‌ هه‌مووان سه‌ربه‌ستم، خۆم كرده‌ كۆیله‌ی هه‌مووان تاكو زیاتریان ببه‌مه‌وه‌.</VERS>
      <VERS vnumber="20">بۆ جوله‌كه‌ خۆم وه‌ك جوله‌كه‌ لێ‌كرد، تاكو جوله‌كه‌ ببه‌مه‌وه‌. بۆ ئه‌وانه‌ی له‌ ژێر شه‌ریعه‌تن وه‌ك له‌ ژێر شه‌ریعه‌ت - كه‌ خۆم له‌ ژێر شه‌ریعه‌ت نیم - تاكو ئه‌وانه‌ی له‌ ژێر شه‌ریعه‌تن بیانبه‌مه‌وه‌.</VERS>
      <VERS vnumber="21">بۆ ئه‌وانه‌ی بێ شه‌ریعه‌تن، وه‌ك بێ شه‌ریعه‌ت بم - هه‌رچه‌نده‌ بێ شه‌ریعه‌تی خودا نیم، به‌ڵكو له‌ ژێر شه‌ریعه‌تی مه‌سیح‌دام - تاكو ئه‌وانه‌ی بێ شه‌ریعه‌تن بیانبه‌مه‌وه‌.</VERS>
      <VERS vnumber="22">بۆ لاوازان بوومه‌ لاواز، تاكو لاوازه‌كان ببه‌مه‌وه‌. بۆ هه‌مووان بوومه‌ هه‌موو شتێك، تاكو به‌ هه‌ر شێوه‌یه‌ك هه‌ندێك ڕزگار بكه‌م.</VERS>
      <VERS vnumber="23">هه‌موو ئه‌مانه‌ له‌ پێناوی ئینجیل‌دا ده‌كه‌م، تاكو تیای‌دا به‌شدار بم.  </VERS>
      <VERS vnumber="24">
          ئایا نازانن هه‌موو ئه‌وانه‌ی له‌ گۆڕه‌پان ڕاده‌كه‌ن، هه‌موو ڕاده‌كه‌ن، به‌ڵام ته‌نها یه‌كێك خه‌ڵات ده‌كرێت؟ كه‌واته‌ ڕابكه‌ن تاكو به‌ ده‌ستی بهێنن.</VERS>
      <VERS vnumber="25">هه‌ر یه‌كێك ململانێ بكات له‌ هه‌موو شتێك خۆ ڕاده‌گرێت. ئه‌وانه‌ تاكو تاجێكی له‌ناوچوو به‌ده‌ست بهێنن، به‌ڵام هی ئێمه‌ له‌ناو نه‌چووه‌.</VERS>
      <VERS vnumber="26">كه‌واته‌ ڕاده‌كه‌م نه‌ك وه‌ك یه‌كێك ئامانجی نه‌بێت، بۆكسێن ده‌كه‌م نه‌ك وه‌ك له‌ هه‌وا بده‌م.</VERS>
      <VERS vnumber="27">به‌ڵكو له‌گه‌ڵ له‌شم توند ده‌بم و ده‌یكه‌مه‌ كۆیله‌، نه‌وه‌ك دوای ئه‌وه‌ی بۆ خه‌ڵكی دیكه‌ جاڕم داوه‌، خۆم ڕه‌ت بكرێمه‌وه‌.  </VERS>
    </CHAPTER>
    <CHAPTER cnumber="10">
      <VERS vnumber="1">
          خوشكان، برایان، نامه‌وێ نه‌زانن كه‌وا باوباپیرانمان هه‌موو له‌ ژێر هه‌وردا بوون و هه‌مووشیان ده‌ریایان بڕی.</VERS>
      <VERS vnumber="2">جا هه‌موویان له‌ هه‌ور و له‌ ده‌ریادا بۆ موسا له‌ئاوهه‌ڵكێشران،</VERS>
      <VERS vnumber="3">هه‌مووشیان هه‌مان خواردنی ڕۆحییانه‌یان خوارد.</VERS>
      <VERS vnumber="4">هه‌موویان هه‌مان خواردنه‌وه‌ی ڕۆحییانه‌یان خوارده‌وه‌، چونكه‌ له‌و تاشه‌به‌رده‌ ڕۆحییه‌یان ده‌خوارده‌وه‌ كه‌ دوایان كه‌وتبوو، ئه‌و تاشه‌به‌رده‌ش مه‌سیح بوو.</VERS>
      <VERS vnumber="5">به‌ڵام خودا له‌ زۆربه‌یان ڕازی نه‌بوو، ئه‌وه‌بوو ته‌رمه‌كانیان له‌ بیابان په‌رش‌وبڵاو بۆوه‌.  </VERS>
      <VERS vnumber="6">
          ئه‌م شتانه‌ی ڕووی‌دا په‌ندن بۆمان، تاكو ئاره‌زووی خراپه‌ نه‌كه‌ین، وه‌ك ئه‌وان ئاره‌زوویان كرد.</VERS>
      <VERS vnumber="7">بت‌په‌رست مه‌بن وه‌ك هه‌ندێكیان، وه‌كو نووسراوه‌: {گه‌ل بۆ خواردن و خواردنه‌وه‌ دانیشتن، پاشان بۆ ڕابواردن هه‌ڵستانه‌وه‌.}</VERS>
      <VERS vnumber="8">با داوێنپیسی نه‌كه‌ین وه‌ك هه‌ندێكیان داوێنپیسییان كرد و له‌ ڕۆژێك‌دا بیست و سێ هه‌زاریان كه‌وت.</VERS>
      <VERS vnumber="9">نابێت مه‌سیح تاقی بكه‌ینه‌وه‌، وه‌ك هه‌ندێكیان تاقییان كرده‌وه‌ و مار له‌ناوی بردن.</VERS>
      <VERS vnumber="10">بۆڵه‌بۆڵ مه‌كه‌ن وه‌ك هه‌ندێكیان بۆڵه‌بۆڵیان كرد و له‌ناوبه‌ر له‌ناوی بردن.  </VERS>
      <VERS vnumber="11">
          جا ئه‌م شتانه‌یان وه‌ك په‌ند به‌سه‌رهات، بۆ ئاگاداری ئێمه‌ش نووسراوه‌، كه‌ كۆتایی ڕۆژگار بۆمان هاتووه‌.</VERS>
      <VERS vnumber="12">كه‌واته‌ ئه‌وه‌ی واده‌زانێت ڕاوه‌ستاوه‌، با وریابێت نه‌كه‌وێت.</VERS>
      <VERS vnumber="13">تاقیكردنه‌وه‌تان تووش نه‌بووه‌ مرۆڤانه‌ نه‌بێت، به‌ڵام خودا دڵسۆزه‌، كه‌ نایه‌ڵێت زیاتر له‌ توانای خۆتان تاقی بكرێنه‌وه‌، به‌ڵكو له‌گه‌ڵ تاقیكردنه‌وه‌ ڕێگای ده‌رچوون ده‌كاته‌وه‌، تاكو بتوانن به‌رگه‌ بگرن.  </VERS>
      <VERS vnumber="14">
          بۆیه‌ خۆشه‌ویستانم، له‌ بت‌په‌رستی ڕابكه‌ن.</VERS>
      <VERS vnumber="15">وه‌ك بۆ هۆشیاران بێت ده‌دوێم، ئێوه‌ حوكم بده‌ن له‌وه‌ی ده‌یڵێم:</VERS>
      <VERS vnumber="16">ئایا ئه‌و جامه‌ی سوپاسگوزاری له‌ پێناوی سوپاسی خودا ده‌كه‌ین، به‌شداری نییه‌ له‌ خوێنی مه‌سیح؟ ئه‌و نانه‌ی له‌تی‌ده‌كه‌ین، به‌شداری نییه‌ له‌ له‌شی مه‌سیح؟</VERS>
      <VERS vnumber="17">له‌به‌ر ئه‌وه‌ی یه‌ك نان هه‌یه‌، ئێمه‌ كه‌ زۆرین، یه‌ك له‌شین، چونكه‌ هه‌موومان به‌شداری له‌ یه‌ك نان‌دا ده‌كه‌ین.  </VERS>
      <VERS vnumber="18">
          سه‌یری ئیسرائیل بكه‌ن كه‌ به‌گوێره‌ی جه‌سته‌یه‌: ئایا ئه‌وانه‌ی قوربانی ده‌خۆن له‌ قوربانگادا هاوبه‌ش نین؟</VERS>
      <VERS vnumber="19">جا چی ده‌ڵێم؟ ئایا ئه‌وه‌ی بۆ بت سه‌ربڕاوه‌ شتێكه‌، یان بته‌كه‌ شتێكه‌؟</VERS>
      <VERS vnumber="20">نه‌خێر به‌ڵكو ئه‌وه‌ی سه‌ری ده‌بڕن، بۆ ڕۆحه‌پیسه‌كان سه‌ری ده‌بڕن نه‌ك بۆ خودا. جا نامه‌وێت له‌گه‌ڵ ڕۆحه‌پیسه‌كان هاوبه‌ش بن.</VERS>
      <VERS vnumber="21">ناتوانن جامی خوداوه‌ند و جامی ڕۆحه‌پیسه‌كان بخۆنه‌وه‌. ناتوانن به‌شداری خوانی خوداوه‌ند و خوانی ڕۆحه‌پیسه‌كان بكه‌ن.</VERS>
      <VERS vnumber="22">یاخود ئیره‌یی خوداوه‌ند هه‌ڵده‌ستێنین؟ ئایا ئێمه‌ له‌و به‌هێزترین؟  </VERS>
      <VERS vnumber="23">
          (هه‌موو شتێك دروسته‌،) به‌ڵام هه‌موو شتێك سوودبه‌خش نییه‌. (هه‌موو شتێك دروسته‌،) به‌ڵام هه‌موو شتێك بنیادنه‌ر نییه‌.</VERS>
      <VERS vnumber="24">كه‌س داوای به‌رژه‌وه‌ندی خۆی نه‌كات، به‌ڵكو شتی خه‌ڵك.</VERS>
      <VERS vnumber="25">ئه‌و گۆشته‌ی له‌ بازاڕ ده‌فرۆشرێت بیخۆن، ئه‌وه‌نده‌ لێی مه‌كۆڵنه‌وه‌، به‌بێ لێپرسینه‌وه‌ی ویژدان.</VERS>
      <VERS vnumber="26">{چونكه‌ زه‌وی و هه‌رچی تێدایه‌ هی خوداوه‌نده‌.}  </VERS>
      <VERS vnumber="27">
          ئه‌گه‌ر بێ‌باوه‌ڕێك داوه‌تتان بكات و ئێوه‌ش ویستتان بچن، جا هه‌رچییه‌كتان له‌پێش دانرا بیخۆن، بێ لێكۆڵینه‌وه‌، له‌به‌ر ویژدان.</VERS>
      <VERS vnumber="28">به‌ڵام ئه‌گه‌ر یه‌كێك پێی‌ووتن: (ئه‌مه‌ كراوه‌ته‌ قوربانی بت) مه‌یخۆن، له‌به‌ر ئه‌وه‌ی پێی‌ووتن و له‌به‌ر ویژدان،</VERS>
      <VERS vnumber="29">ده‌ڵێم ویژدان، هی تۆ نا، به‌ڵكو هی ئه‌وی دیكه‌. جا بۆچی سه‌ربه‌ستیم له‌لایه‌ن ویژدانێكی دیكه‌وه‌ حوكم بدرێت؟</VERS>
      <VERS vnumber="30">ئه‌گه‌ر به‌ سوپاسكردنه‌وه‌ به‌شداری بكه‌م، ئیتر بۆچی تاوانبار ده‌كرێم له‌سه‌ر ئه‌وه‌ی سوپاسی خودای له‌سه‌ر ده‌كه‌م؟  </VERS>
      <VERS vnumber="31">
          بۆیه‌ ئه‌گه‌ر خواردتان یان خواردتانه‌وه‌ یان هه‌ر شتێكتان كرد، هه‌موو شتێك بۆ شكۆی خودا بكه‌ن.</VERS>
      <VERS vnumber="32">بۆ جوله‌كه‌ و یۆنانی و كڵێسای خودا مه‌بنه‌ كۆسپ -</VERS>
      <VERS vnumber="33">وه‌ك منیش له‌ هه‌موو شتێك هه‌مووان ڕازی ده‌كه‌م، به‌دوای به‌رژه‌وه‌ندی خۆم‌دا ناگه‌ڕێم، به‌ڵكو هی زۆران، تاكو ڕزگاریان ببێت.  </VERS>
    </CHAPTER>
    <CHAPTER cnumber="11">
      <VERS vnumber="1">لاسایی من بكه‌نه‌وه‌ وه‌ك منیش هی مه‌سیح.  </VERS>
      <VERS vnumber="2">
          جا ستایشتان ده‌كه‌م كه‌ له‌ هه‌موو شتێك‌دا یادم ده‌كه‌ن و ئه‌و دابونه‌ریتانه‌ ده‌پارێزن وه‌ك پێم داون.  </VERS>
      <VERS vnumber="3">
          به‌ڵام ده‌مه‌وێت بزانن كه‌ سه‌ری هه‌موو پیاوێك مه‌سیحه‌ و سه‌ری ژن پیاوه‌ و سه‌ری مه‌سیحیش خودایه‌.</VERS>
      <VERS vnumber="4">هه‌ر پیاوێك به‌سه‌ری داپۆشراو نوێژ یان پێشبینی بكات، ئه‌وا سه‌ری خۆی شۆڕ ده‌كات.</VERS>
      <VERS vnumber="5">هه‌ر ژنێكیش به‌سه‌ر دانه‌پۆشراوی نوێژ یان پێشبینی بكات، ئه‌وا سه‌ری خۆی شۆڕ ده‌كات، چونكه‌ ئه‌و و سه‌رتاشراو هه‌مان شتن و یه‌كن.</VERS>
      <VERS vnumber="6">چونكه‌ ئه‌گه‌ر ژن سه‌ری دانه‌پۆشێت، با قژی ببڕێت، به‌ڵام ئه‌گه‌ر بۆ ژن شوره‌یی بوو قژی ببڕێت یاخود بتاشێت، با داپۆشراو بێت.</VERS>
      <VERS vnumber="7">كه‌واته‌ پیاو نابێت سه‌ری داپۆشێت، كه‌ وێنه‌ و شكۆی خودایه‌. به‌ڵام ژن شكۆی پیاوه‌.</VERS>
      <VERS vnumber="8">چونكه‌ پیاو له‌ ژن نه‌هاتووه‌، به‌ڵكو ژن له‌ پیاوه‌.</VERS>
      <VERS vnumber="9">پیاویش له‌ پێناوی ژن به‌دی نه‌هێنراوه‌، به‌ڵكو ژن له‌ پێناوی پیاو.</VERS>
      <VERS vnumber="10">له‌به‌ر ئه‌مه‌ و له‌به‌ر فریشته‌كان، پێویسته‌ ژن نیشانه‌ی ده‌سه‌ڵاتی به‌سه‌ر سه‌ریه‌وه‌ هه‌بێت.  </VERS>
      <VERS vnumber="11">
          له‌گه‌ڵ ئه‌وه‌ش‌دا له‌ خوداوه‌نددا ژن سه‌باره‌ت به‌ پیاو سه‌ربه‌خۆ نییه‌ و پیاویش سه‌باره‌ت به‌ ژن سه‌ربه‌خۆ نییه‌.</VERS>
      <VERS vnumber="12">چونكه‌ وه‌ك ژن له‌ پیاوه‌، ئاواش پیاو به‌هۆی ژن له‌دایك ده‌بێت، به‌ڵام هه‌موو شتێك له‌ خوداوه‌یه‌.</VERS>
      <VERS vnumber="13">به‌ خۆتان حوكم بده‌ن: ئایا شیاوه‌ ژن به‌سه‌ر دانه‌پۆشراوی نوێژ بۆ خودا بكات؟</VERS>
      <VERS vnumber="14">باشه‌ سروشت خۆی فێرتان ناكات كه‌وا شه‌رمه‌زارییه‌ بۆ پیاو قژی درێژ بكات،</VERS>
      <VERS vnumber="15">به‌ڵام بۆ ژن شكۆمه‌ندییه‌ ئه‌گه‌ر قژی درێژ بكات؟ چونكه‌ له‌ جیاتی پۆشه‌ر قژی دراوه‌تێ.</VERS>
      <VERS vnumber="16">به‌ڵام ئه‌گه‌ر یه‌كێك حه‌زی له‌ ناكۆكییه‌، ئێمه‌ نه‌ریتی دیكه‌مان نییه‌ و كڵێساكانی خوداش نییانه‌.  </VERS>
      <VERS vnumber="17">
          به‌م ئامۆژگارییه‌ ستایشتان ناكه‌م، چونكه‌ كۆبوونه‌وه‌كانتان زیانی له‌ سوود زیاتره‌.</VERS>
      <VERS vnumber="18">چونكه‌ یه‌كه‌م جار، كاتێ وه‌ك كڵێسا كۆده‌بنه‌وه‌ ده‌بیستم دووبه‌ره‌كی له‌نێوانتان‌دا هه‌یه‌ و تاكو ڕادده‌یه‌كیش باوه‌ڕ ده‌كه‌م.</VERS>
      <VERS vnumber="19">چونكه‌ ده‌بێت دووبه‌ره‌كیتان له‌نێوان‌دا هه‌بێت، تاكو له‌نێوانتان‌دا سه‌لمێندراوانی خودا ده‌ربكه‌ون.</VERS>
      <VERS vnumber="20">بۆیه‌ كاتێ كۆده‌بنه‌وه‌، بۆ خواردنی شێوی خوداوه‌ند نییه‌.</VERS>
      <VERS vnumber="21">چونكه‌ هه‌ریه‌كه‌ زوو شێوی خۆی له‌ خواردن‌دا ده‌بات، جا یه‌كێك برسی ده‌بێت، ئه‌وی دیكه‌ سه‌رخۆش ده‌بێت.</VERS>
      <VERS vnumber="22">ئایا ماڵتان نییه‌ تیای‌دا بخۆن و بخۆنه‌وه‌؟ یاخود كڵێسای خودا سووك ده‌كه‌ن و ئه‌وانه‌ شه‌رمه‌زار ده‌كه‌ن كه‌ نییانه‌؟ چیتان پێ بڵێم؟ ئایا له‌سه‌ر ئه‌مه‌ ستایشتان بكه‌م؟ بێگومان نه‌خێر!  </VERS>
      <VERS vnumber="23">
          چونكه‌ ئه‌وه‌ی به‌ ئێوه‌م دا له‌ خوداوه‌ندم وه‌رگرتووه‌: عیسای خوداوه‌ند له‌و شه‌وه‌ی تیای‌دا به‌ گرتن درا، نانێكی هه‌ڵگرت،</VERS>
      <VERS vnumber="24">سوپاسی خودای كرد و له‌تی‌كرد، فه‌رمووی: (ئه‌مه‌ له‌شی منه‌ كه‌ له‌ پێناوی ئێوه‌یه‌. ئه‌مه‌ بكه‌ن بۆ یاده‌وه‌ریم.)</VERS>
      <VERS vnumber="25">هه‌روه‌ها جامه‌كه‌ش دوای نانخواردن، فه‌رمووی: (ئه‌م جامه‌ په‌یمانی نوێیه‌ به‌ خوێنی من. هه‌ر جارێك ده‌یخۆنه‌وه‌، ئه‌مه‌ بكه‌ن بۆ یاده‌وه‌ریم.)</VERS>
      <VERS vnumber="26">جا هه‌ر كاتێ له‌م نانه‌تان خوارد و له‌م جامه‌تان خوارده‌وه‌، ئه‌وا مردنی خوداوه‌ند ڕاده‌گه‌یێنن، تاكو دێته‌وه‌.  </VERS>
      <VERS vnumber="27">
          كه‌واته‌ ئه‌وه‌ی به‌ شێوازێكی ناشایسته‌ نانه‌كه‌ بخوات یان جامه‌كه‌ی خوداوه‌ند بخواته‌وه‌، ئه‌وا له‌ له‌ش و خوێنی خوداوه‌ند تاوانباره‌.</VERS>
      <VERS vnumber="28">به‌ڵام با مرۆڤ خۆی بكۆڵێته‌وه‌، ئینجا له‌ نانه‌كه‌ بخوات و له‌ جامه‌كه‌ بخواته‌وه‌.</VERS>
      <VERS vnumber="29">چونكه‌ ئه‌وه‌ی بخوات و بخواته‌وه‌ و بێ ئه‌وه‌ی ڕێز له‌ له‌شی مه‌سیح بگرێت، ئه‌وا بۆ خۆی حوكم ده‌خوات و ده‌خواته‌وه‌.</VERS>
      <VERS vnumber="30">له‌به‌ر ئه‌مه‌یه‌ زۆر نه‌خۆش و لاوازتان تێدایه‌، هه‌ندێكیش نووستوون.</VERS>
      <VERS vnumber="31">به‌ڵام ئه‌گه‌ر خۆمان حوكم بدابووایه‌، ئه‌وا حوكم نه‌ده‌دراین.</VERS>
      <VERS vnumber="32">به‌ڵام كه‌ خوداوه‌ند حوكممان بدات، ئه‌وا ته‌مبێ ده‌كرێین، تاكو له‌گه‌ڵ جیهان‌دا تاوانبار نه‌كرێین.  </VERS>
      <VERS vnumber="33">
          كه‌واته‌ خوشك و برایانم، كاتێ بۆ خواردن كۆده‌بنه‌وه‌، چاوه‌ڕێی یه‌كتری بكه‌ن.</VERS>
      <VERS vnumber="34">ئه‌گه‌ر یه‌كێك برسی بوو با له‌ ماڵه‌وه‌ بخوات، نه‌وه‌ك بۆ حوكمدان كۆببنه‌وه‌. </VERS>
    </CHAPTER>
    <CHAPTER cnumber="12">
      <VERS vnumber="1">
          خوشكان، برایان، سه‌باره‌ت به‌ به‌هره‌ ڕۆحییه‌كان، نامه‌وێت نه‌زانن.</VERS>
      <VERS vnumber="2">ده‌زانن كاتێ بت‌په‌رست بوون، به‌ره‌و بته‌ لاڵه‌كان ڕابه‌رایه‌تی كران و ده‌هاژووران.</VERS>
      <VERS vnumber="3">بۆیه‌ بزانن كه‌ كه‌س نییه‌ به‌ ڕۆحی خودا بدوێت و بڵێت: (نه‌فره‌ت له‌ عیسا،) كه‌سیش ناتوانێت بڵێت: (عیسا خوداوه‌نده‌،) به‌ ڕۆحی پیرۆز نه‌بێت.  </VERS>
      <VERS vnumber="4">
          جۆره‌ها به‌هره‌ هه‌یه‌، به‌ڵام هه‌مان ڕۆحه‌،</VERS>
      <VERS vnumber="5">جۆره‌ها خزمه‌ت هه‌یه‌، به‌ڵام هه‌مان خوداوه‌نده‌،</VERS>
      <VERS vnumber="6">جۆره‌ها كار هه‌یه‌، به‌ڵام هه‌مان خودایه‌، ئه‌وه‌ی هه‌موو كارێك له‌ هه‌مووان‌دا ده‌كات.  </VERS>
      <VERS vnumber="7">
          به‌ڵام ده‌ركه‌وتنی به‌هره‌ی ڕۆحی پیرۆز بۆ هه‌ر یه‌كێك له‌ پێناوی سوودمه‌ندی گشتییه‌ ده‌درێت.</VERS>
      <VERS vnumber="8">جا یه‌كێك به‌هۆی ڕۆحه‌كه‌ قسه‌ی دانایی پێ ده‌درێت، بۆ یه‌كێكی دیكه‌ش قسه‌ی زانین به‌گوێره‌ی هه‌مان ڕۆح.</VERS>
      <VERS vnumber="9">بۆ یه‌كێكی دیكه‌ش باوه‌ڕ به‌ هه‌مان ڕۆح، بۆ یه‌كێكی دیكه‌ به‌هره‌ی چاككردنه‌وه‌ به‌ هه‌مان ڕۆح،</VERS>
      <VERS vnumber="10">یه‌كێكی دیكه‌ش كاری په‌رجو، بۆ ئه‌وی دیكه‌ پێشبینی، بۆ ئه‌وی دیكه‌ جیاكردنه‌وه‌ی ڕۆحه‌كان، بۆ ئه‌وی دیكه جۆره‌ها زمان، بۆ یه‌كێكی دیكه‌ش لێكدانه‌وه‌ی زمانه‌كان.</VERS>
      <VERS vnumber="11">ئه‌مانه‌ هه‌مووی كاری یه‌ك ڕۆح و هه‌مان ڕۆحه‌، بۆ هه‌ر یه‌كێك به‌ تایبه‌ت دابه‌شی ده‌كات، چۆن بیه‌وێت.  </VERS>
      <VERS vnumber="12">
          چونكه‌ وه‌ك له‌ش یه‌كه‌ و ئه‌ندامی زۆری هه‌یه‌، هه‌موو ئه‌ندامانی له‌ش له‌گه‌ڵ زۆرییان یه‌ك له‌شن، مه‌سیحیش ئاوا.</VERS>
      <VERS vnumber="13">چونكه‌ هه‌موومان به‌ یه‌ك ڕۆح بۆ یه‌ك له‌ش له‌ئاوهه‌ڵكێشراین، جوله‌كه‌ یان یۆنانی، كۆیله‌ یان ئازاد، هه‌موومان یه‌ك ڕۆحمان پێ‌درا بیخۆینه‌وه‌.  </VERS>
      <VERS vnumber="14">
          چونكه‌ له‌شه‌كه‌ یه‌ك ئه‌ندام نییه‌ به‌ڵكو زۆره‌.</VERS>
      <VERS vnumber="15">ئه‌گه‌ر پێ بڵێت: (چونكه‌ ده‌ست نیم، هی له‌ش نیم،) ئایا ئیتر هی له‌ش نامێنێت؟</VERS>
      <VERS vnumber="16">ئه‌گه‌ر گوێ بڵێت: (چونكه‌ چاو نیم، هی له‌ش نیم،) ئایا ئیتر هی له‌ش نامێنێت؟</VERS>
      <VERS vnumber="17">ئه‌گه‌ر هه‌موو له‌ش چاو بووایه‌، ئه‌ی كوا بیستن؟ ئه‌گه‌ر هه‌مووی بیستن بووایه‌، ئه‌ی كوا بۆن كردن؟</VERS>
      <VERS vnumber="18">به‌ڵام ئێستا خودا ئه‌ندامانی دانا، هه‌ر یه‌كێك له‌ له‌ش‌دا، وه‌ك ویستی.</VERS>
      <VERS vnumber="19">ئه‌گه‌ر هه‌موو یه‌ك ئه‌ندام بووایه‌، كوا له‌ش؟</VERS>
      <VERS vnumber="20">جا ئێستا ئه‌ندام زۆرن، به‌ڵام له‌ش یه‌كه‌.  </VERS>
      <VERS vnumber="21">
          چاو ناتوانێت به‌ ده‌ست بڵێت: (پێویستیم پێت نییه‌.) یان سه‌ر به‌ پێیه‌كان بڵێت: (پێویستیم پێتان نییه‌.)</VERS>
      <VERS vnumber="22">به‌ڵام به‌ پێچه‌وانه‌وه‌، ئه‌و ئه‌ندامه‌ی له‌ش كه‌ لاوازتر دیاره‌ ئه‌وا پێویسته‌،</VERS>
      <VERS vnumber="23">ئه‌و ئه‌ندامه‌ی له‌ش كه‌ واده‌زانین ڕێزی كه‌متره‌، زیاتر ڕێزی بۆ داده‌نێین. ئه‌و ئه‌ندامه‌ی مایه‌ی شه‌رمه‌زاریمانه‌ ڕێزی تایبه‌تی لێ ده‌گرین،</VERS>
      <VERS vnumber="24">به‌ڵام ئه‌و ئه‌ندامانه‌ی ڕێزدارن پێویستییان به‌مه‌ نییه‌. خوداش له‌شی ڕێكخستووه‌، ڕێزی زیاتری داوه‌ته‌ ئه‌ندامی بێ ڕێز،</VERS>
      <VERS vnumber="25">تاكو ناكۆكی له‌ له‌ش‌دا نه‌بێت، به‌ڵكو ئه‌ندامه‌كان یه‌ك بایه‌خ به‌ یه‌كتری بده‌ن.</VERS>
      <VERS vnumber="26">ئه‌گه‌ر ئه‌ندامێك ئازاری هه‌بوو، هه‌موو ئه‌ندامان له‌گه‌ڵی‌دا ئازار ده‌چێژن، ئه‌گه‌ر ئه‌ندامێك ڕێزی لێ‌نرا، هه‌موو ئه‌ندامان له‌گه‌ڵی‌دا خۆشحاڵ ده‌بن.  </VERS>
      <VERS vnumber="27">
          ئێوه‌ له‌شی مه‌سیحن، هه‌ریه‌كه‌تان ئه‌ندامی ئه‌ون.</VERS>
      <VERS vnumber="28">خودا له‌ كڵێسادا خه‌ڵكێكی دانا: یه‌كه‌م جار نێردراوان، دووه‌م پێغه‌مبه‌ران، سێیه‌م فێركاران، ئینجا په‌رجوكاری، دوای ئه‌وه‌ به‌هره‌كانی چاككردنه‌وه‌ و توانای یارمه‌تیدان و به‌ڕێوه‌بردن و جۆره‌ها زمان.</VERS>
      <VERS vnumber="29">ئایا هه‌موو نێردراون؟ هه‌موو پێغه‌مبه‌رن؟ هه‌موو فێركارن؟ هه‌موو په‌رجوكارن؟</VERS>
      <VERS vnumber="30">هه‌موو به‌هره‌ی چاككردنه‌وه‌یان هه‌یه‌؟ هه‌موو به‌ زمانه‌كان ده‌دووێن؟ هه‌موو لێك ده‌ده‌نه‌وه‌؟</VERS>
      <VERS vnumber="31">به‌ڵام تامه‌زرۆی به‌هره‌ی باشتر بن. </VERS>
    </CHAPTER>
    <CHAPTER cnumber="13">
      <VERS vnumber="1">
          ئه‌گه‌ر به‌ زمانه‌كانی خه‌ڵك و فریشته‌ بدوێم، به‌ڵام خۆشه‌ویستیم نه‌بێت، ئه‌وا بوومه‌ته‌ ده‌هۆڵی به‌ گرمه‌گرم و زوڕنای به‌ زیڕه‌زیڕ.</VERS>
      <VERS vnumber="2">ئه‌گه‌ر پێشبینی بكه‌م و هه‌موو نهێنی و زانیارییه‌ك بزانم و باوه‌ڕێكی ته‌واویشم هه‌بێت بۆ هه‌ڵكه‌ندنی چیا، به‌ڵام خۆشه‌ویستیم نه‌بێت، ئه‌وا هیچ نیم.</VERS>
      <VERS vnumber="3">ئه‌گه‌ر هه‌موو سامانم ده‌رخوارد بده‌م و تا سووتان له‌شم دابنێم، به‌ڵام خۆشه‌ویستیم نه‌بێت، ئه‌وا هیچ سوودێكم نابێت.  </VERS>
      <VERS vnumber="4">
          خۆشه‌ویستی پشوودرێژییه‌، خۆشه‌ویستی نیانییه‌. خۆشه‌ویستی ئیره‌یی نییه‌، شانازی نییه‌، لووتبه‌رزی نییه‌.</VERS>
      <VERS vnumber="5">به‌دڕه‌وشتی نییه‌، بۆ خۆی داوا ناكات، زوو تووڕه‌ نابێت و خراپه‌كان تۆمار ناكات.</VERS>
      <VERS vnumber="6">به‌ خراپه‌ دڵخۆش نابێت، به‌ڵكو به‌ ڕاستی دڵشاد ده‌بێت.</VERS>
      <VERS vnumber="7">به‌رگه‌ی هه‌موو شتێك ده‌گرێت، باوه‌ڕ به‌ هه‌موو شتێك ده‌كات، هیوا به‌ هه‌موو شتێك ده‌خوازێت، بۆ هه‌موو شتێك ئارام ده‌گرێت.  </VERS>
      <VERS vnumber="8">
          خۆشه‌ویستی هه‌رگیز ناكه‌وێت. به‌ڵام پێشبینی به‌تاڵ ده‌بێته‌وه‌ و زمانه‌كان كۆتاییان دێت، زانیاریش به‌تاڵ ده‌بێته‌وه‌.</VERS>
      <VERS vnumber="9">چونكه‌ هه‌ندێك زانیاری ده‌زانین و هه‌ندێك پێشبینیش،</VERS>
      <VERS vnumber="10">به‌ڵام كاتێ ته‌واو دێت، ئه‌وه‌ی ناته‌واوه‌ نامێنێت.</VERS>
      <VERS vnumber="11">كه‌ منداڵ بووم، وه‌ك منداڵێك قسه‌م ده‌كرد، وه‌ك منداڵێك بیرم ده‌كرده‌وه‌، وه‌ك منداڵێك لێكم ده‌دایه‌وه‌. كه‌ بوومه‌ پیاو، ئه‌وه‌ی هی منداڵ بوو وازم لێ هێنا.</VERS>
      <VERS vnumber="12">جا ئێستا له‌ ته‌م‌دا ته‌ماشای ئاوێنه‌ ده‌كه‌ین، به‌ڵام دوایی ڕووبه‌ڕووه‌. ئێستا هه‌ندێك ده‌زانم، به‌ڵام دوایی ته‌واو ده‌زانم، هه‌روه‌ك ته‌واو ناسراوم.  </VERS>
      <VERS vnumber="13">
          به‌ڵام ئێستا ئه‌م سێیانه‌ ده‌مێنێن، باوه‌ڕ و هیوا و خۆشه‌ویستی، به‌ڵام گه‌وره‌ترینیان خۆشه‌ویستییه‌.  </VERS>
    </CHAPTER>
    <CHAPTER cnumber="14">
      <VERS vnumber="1">
          به‌دوای خۆشه‌ویستی بكه‌ون، تامه‌زرۆی به‌هره‌ ڕۆحییه‌كان بن، به‌ تایبه‌تی پێشبینی.</VERS>
      <VERS vnumber="2">ئه‌وه‌ی به‌ زمان ده‌دوێت، قسه‌ بۆ خه‌ڵك ناكات، به‌ڵكو بۆ خودا، كه‌س لێی تێناگات، چونكه‌ به‌ ڕۆح باسی نهێنی ده‌كات.</VERS>
      <VERS vnumber="3">به‌ڵام ئه‌وه‌ی پێشبینی ده‌كات، ئه‌وه‌ بۆ بنیادنان و هاندان و دڵنه‌وایی خه‌ڵك ده‌دوێت.</VERS>
      <VERS vnumber="4">ئه‌وه‌ی به‌ زمان ده‌دوێت، خۆی بنیاد ده‌نێت، به‌ڵام ئه‌وه‌ی پێشبینی ده‌كات، ئه‌وا كڵێسا بنیاد ده‌نێت.</VERS>
      <VERS vnumber="5">حه‌زده‌كه‌م هه‌مووتان به‌ زمانه‌كان بدوێن، به‌ڵام باشتره‌ پێشبینی بكه‌ن. ئه‌وه‌ی پێشبینی ده‌كات گه‌وره‌تره‌ له‌وه‌ی به‌ زمانه‌كان ده‌دوێت، مه‌گه‌ر لێكی بداته‌وه‌، تاكو كڵێسا بنیادنانی ده‌ست‌بكه‌وێت.  </VERS>
      <VERS vnumber="6">
          ئێستا خوشك و برایانم، ئه‌گه‌ر هاتمه‌ لاتان و به‌ زمانه‌كان دووام، چ سوودم بۆتان ده‌بێت، مه‌گه‌ر به‌ ئاشكراكراوێك یان به‌ زانیارییه‌ك یان به‌ پێشبینییه‌ك یان به‌ فێركردنێك بۆتان بدوێم؟</VERS>
      <VERS vnumber="7">ته‌نانه‌ت ئه‌و شته‌ بێ ڕۆحانه‌ی ده‌نگ ده‌رده‌كه‌ن، شمشاڵ یان قیساره‌، ئه‌گه‌ر ئاوازی جیاواز نه‌دات، چۆن بزانرێت ئه‌وه‌ی ده‌ژه‌نرێت شمشاڵه‌ یان قیساره‌یه‌؟</VERS>
      <VERS vnumber="8">ئه‌گه‌ر كه‌ڕه‌نا ده‌نگێكی ڕوون نه‌دات، كێ بۆ شه‌ڕ خۆی ئاماده‌ ده‌كات؟</VERS>
      <VERS vnumber="9">ئێوه‌ش ئاوا، ئه‌گه‌ر به‌ زمان قسه‌یه‌كی ڕوون نه‌ده‌ن، ئه‌وه‌ی وتراوه‌ چۆن ده‌زانرێ؟ چونكه‌ هه‌ر له‌ هه‌وادا ده‌دووێن.</VERS>
      <VERS vnumber="10">بێگومان له‌ جیهان‌دا جۆره‌ها زمان هه‌یه‌ و هیچیان بێ واتا نییه‌.</VERS>
      <VERS vnumber="11">بۆیه‌ ئه‌گه‌ر له‌ واتای ده‌نگێك نه‌زانم، بۆ قسه‌كه‌ر ده‌بمه‌ به‌ربه‌ری، قسه‌كه‌ریش به‌ربه‌رییه‌ بۆ من،</VERS>
      <VERS vnumber="12">ئێوه‌ش ئاوا. جا له‌به‌ر ئه‌وه‌ی بۆ به‌هره‌ی ڕۆحی په‌رۆشن، داوا بكه‌ن بۆ بنیادنانی كڵێسا لێی زیاد بكه‌ن.  </VERS>
      <VERS vnumber="13">
          بۆیه‌ ئه‌وه‌ی به‌ زمان ده‌دوێت، با نوێژ بكات تاكو لێكی بداته‌وه‌.</VERS>
      <VERS vnumber="14">چونكه‌ ئه‌گه‌ر به‌ زمانێك نوێژ بكه‌م، ڕۆحم نوێژ ده‌كات، به‌ڵام مێشكم بێ به‌روبوومه‌.</VERS>
      <VERS vnumber="15">كه‌واته‌ چییه‌؟ به‌ ڕۆح نوێژ ده‌كه‌م، هه‌روه‌ها به‌ مێشكیشم نوێژ ده‌كه‌م. به‌ ڕۆح گۆرانی ده‌ڵێم، هه‌روه‌ها به‌ مێشكیشم گۆرانی ده‌ڵێم.</VERS>
      <VERS vnumber="16">ئه‌گینا، ئه‌گه‌ر به‌ ڕۆح ستایشی خودا بكه‌یت، چۆن یه‌كێكی ده‌ره‌وه‌ به‌ سوپاسكردنه‌كه‌ت بڵێت (ئامین) چونكه‌ نازانێت تۆ چی ده‌ڵێی؟</VERS>
      <VERS vnumber="17">سوپاسكردنه‌كه‌ت باشه‌، به‌ڵام ئه‌وه‌ی دیكه‌ بنیاد نانرێت.  </VERS>
      <VERS vnumber="18">
          سوپاسی خودا ده‌كه‌م، له‌ هه‌مووتان زیاتر به‌ زمانه‌كان ده‌دوێم،</VERS>
      <VERS vnumber="19">به‌ڵام له‌ كڵێسادا، پێنج وشه‌م له‌ مێشك دایه‌ بیڵێم، تاكو خه‌ڵكیش فێر بكه‌م، باشتره‌ له‌ ده‌ هه‌زار وشه‌ی به‌ زمانێك.  </VERS>
      <VERS vnumber="20">
          خوشكان، برایان، له‌ بیركردنه‌وه‌دا منداڵ مه‌بن. له‌ خراپه‌دا وه‌ك منداڵ بێبه‌ری بن، به‌ڵكو له‌ بیركردنه‌وه‌دا پێگه‌یشتوو بن.</VERS>
      <VERS vnumber="21">له‌ ته‌ورات‌دا نووسراوه‌: خوداوه‌ند ده‌فه‌رمووێ،  {به‌ زمانی بێگانه‌كان و به‌ لێوی نامۆیه‌كانقسه‌ له‌گه‌ڵ ئه‌م گه‌له‌ ده‌كه‌م،له‌گه‌ڵ ئه‌وه‌ش گوێم لێ ناگرن.}. </VERS>
      <VERS vnumber="22">
          كه‌واته‌ زمانه‌كان نیشانه‌ن، نه‌ك بۆ باوه‌ڕداران، به‌ڵكو بۆ بێ‌باوه‌ڕان، به‌ڵام پێشبینی بۆ بێ‌باوه‌ڕان نییه‌، به‌ڵكو بۆ باوه‌ڕدارانه‌.</VERS>
      <VERS vnumber="23">بۆیه‌ ئه‌گه‌ر كڵێسا هه‌موو به‌یه‌كه‌وه‌ كۆبوونه‌وه‌ و هه‌موو به‌ زمانه‌كان بدوێن، هه‌ر نه‌زانێك یان بێ‌باوه‌ڕێك بێته‌ ژووره‌وه‌، ئایا ناڵێت كه‌ ئێوه‌ وڕێنه‌ ده‌كه‌ن؟</VERS>
      <VERS vnumber="24">به‌ڵام ئه‌گه‌ر هه‌موو پێشبینی بكه‌ن و یه‌كێكی بێ‌باوه‌ڕ یاخود نه‌زان بێته‌ ژووره‌وه‌، له‌ ئاماده‌گی هه‌مووانه‌وه‌ ویژدانی سه‌رزه‌نشتی ده‌كات، له‌لایه‌ن هه‌مووانه‌وه‌ حوكم ده‌درێت،</VERS>
      <VERS vnumber="25">نهێنییه‌كانی دڵی ئاشكرا ده‌بێت، كڕنۆش ده‌بات و خودا ده‌په‌رستێت، ڕاده‌گه‌یه‌نی: (به‌ ڕاستی خودا له‌نێوتان دایه‌!)  </VERS>
      <VERS vnumber="26">
          جا چییه‌ برایان؟ كاتێ كۆده‌بنه‌وه‌ هه‌ر یه‌كێك زه‌بوورێكی هه‌یه‌، یان فێركردنێك یان ئاشكراكراوێك یان زمانێك یان لێكدانه‌وه‌یه‌ك. با هه‌موو شتێك بۆ بنیادنان بێت.</VERS>
      <VERS vnumber="27">ئه‌گه‌ر كه‌سانێك به‌ زمانێك بدوێن، با دووان یان ئه‌وپه‌ڕی سێ كه‌س بێت و له‌دوای یه‌ك بدوێن، یه‌كێكیش لێكی بداته‌وه‌.</VERS>
      <VERS vnumber="28">به‌ڵام ئه‌گه‌ر لێكده‌ره‌وه‌ نه‌بوو، با له‌ كڵێسا بێ‌ده‌نگ بێت، بۆ خۆی و بۆ خودا بدوێت.  </VERS>
      <VERS vnumber="29">
          با دوو یان سێ پێغه‌مبه‌ر بدوێن، ئه‌وانی دیكه‌ش هه‌ڵده‌سه‌نگێنن.</VERS>
      <VERS vnumber="30">به‌ڵام ئه‌گه‌ر په‌یامێك بۆ یه‌كێك له‌ دانیشتووان ڕاگه‌یه‌نرا، با یه‌كه‌میان بێ‌ده‌نگ بێت.</VERS>
      <VERS vnumber="31">چونكه‌ هه‌مووتان ده‌توانن یه‌ك به‌ یه‌ك پێشبینی بكه‌ن، تاكو هه‌موو فێربن و هه‌موو هانبدرێن.</VERS>
      <VERS vnumber="32">ڕۆحی پێغه‌مبه‌ران بۆ پێغه‌مبه‌ران ملكه‌چه‌،</VERS>
      <VERS vnumber="33">چونكه‌ خودا خودای شێواندن نییه‌، به‌ڵكو خودای ئاشتییه‌.  وه‌ك له‌ هه‌موو كڵێساكانی پیرۆزكراوانه‌،</VERS>
      <VERS vnumber="34">با ژنان له‌ كڵێساكان‌دا بێ‌ده‌نگ بن، چونكه‌ ڕێیان پێ نه‌دراوه‌ بدوێن، به‌ڵكو وه‌ك ته‌وراتیش ده‌فه‌رمووێ با ملكه‌چ بن.</VERS>
      <VERS vnumber="35">به‌ڵام ئه‌گه‌ر ویستیان شتێك فێربن، با له‌ ماڵه‌وه‌ له‌ مێرده‌كانیان بپرسن. چونكه‌ شوره‌ییه‌ بۆ ژن له‌ كڵێسادا بدوێت.  </VERS>
      <VERS vnumber="36">
          ئایا وشه‌ی خودا له‌ ئێوه‌وه‌ هاتووه‌؟ یان ته‌نها گه‌یشتۆته‌ ئێوه‌؟</VERS>
      <VERS vnumber="37">ئه‌گه‌ر یه‌كێك خۆی به‌ پێغه‌مبه‌ر یان كه‌سێكی ڕۆحییانه‌ بزانێت، با باش بزانێت ئه‌وه‌ی بۆتانی ده‌نووسم ڕاسپارده‌ی خوداوه‌نده‌.</VERS>
      <VERS vnumber="38">به‌ڵام ئه‌گه‌ر یه‌كێك پشتگوێی خست، با هه‌ر پشتگوێ بخرێت.</VERS>
      <VERS vnumber="39">كه‌واته‌ برایانم، تامه‌زرۆی پێشبینی بن و ڕێگری مه‌كه‌ن له‌ دووان به‌ زمانه‌كان.</VERS>
      <VERS vnumber="40">به‌ڵام با هه‌موو شتێك به‌ دروستی و ڕێك بێت.  </VERS>
    </CHAPTER>
    <CHAPTER cnumber="15">
      <VERS vnumber="1">
          ئه‌ی خوشك و برایانم، ئینجیلتان بیر ده‌خه‌مه‌وه‌ كه‌ موژده‌كه‌م پێ به‌خشین، ئه‌وه‌ی وه‌رتانگرت و تا ئێستا له‌سه‌ری چه‌سپاون.</VERS>
      <VERS vnumber="2">به‌ هۆی ئه‌م ئینجیله‌ ئێوه‌ ڕزگارتان ده‌بێت، ئه‌گه‌ر ده‌ستتان گرت به‌و په‌یامه‌ كه‌ پێم ڕاگه‌یاندن. ئه‌گینا به‌خۆڕایی باوه‌ڕتان هێناوه‌.  </VERS>
      <VERS vnumber="3">
          چونكه‌ ئه‌وه‌م پێ‌دان كه‌ یه‌كه‌مین و گرنگترینه‌ و منیش وه‌رم گرتبوو: كه‌وا مه‌سیح له‌ پێناوی گوناهه‌كانمان مرد به‌گوێره‌ی نووسراوه‌كان،</VERS>
      <VERS vnumber="4">ئه‌و نێژرا و له‌ ڕۆژی سێیه‌م هه‌ڵستایه‌وه‌ به‌گوێره‌ی نووسراوه‌كان،</VERS>
      <VERS vnumber="5">ئینجا بۆ په‌ترۆس و دوایی بۆ دوازده‌ قوتابییه‌كه‌ی ده‌ركه‌وت.</VERS>
      <VERS vnumber="6">پاش ئه‌وه‌ به‌ یه‌ك جار بۆ زیاتر له‌ پێنج سه‌د له‌ خوشك و برایان ده‌ركه‌وت، زۆرینه‌یان تا ئێستا ماون، به‌ڵام هه‌ندێكیان نووستوون،</VERS>
      <VERS vnumber="7">دوای ئه‌وه‌ بۆ یاقوب ده‌ركه‌وت، ئینجا بۆ هه‌موو نێردراوان،</VERS>
      <VERS vnumber="8">پاش هه‌مووان بۆ منیش ده‌ركه‌وت، من وه‌ك منداڵێكی له‌ كاتی نائاسایی له‌دایكبوو بووم.  </VERS>
      <VERS vnumber="9">
          چونكه‌ من بچووكترین نێردراوم، كه‌وا شایانی ئه‌وه‌ نیم به‌ نێردراو ناوببردرێم، چونكه‌ من كڵێسای خودام چه‌وساندۆته‌وه‌.</VERS>
      <VERS vnumber="10">به‌ڵام به‌هۆی نیعمه‌تی خودا من وام وه‌كو وام، هه‌روه‌ها نیعمه‌تی ئه‌و بۆ من بێ سوود نه‌بوو، به‌ڵكو من له‌ هه‌موو نێردراوانی دیكه‌ ماندووتر بووم، به‌ڵام من نا، به‌ڵكو نیعمه‌تی خودا بوو كه‌ له‌گه‌ڵم دایه‌.</VERS>
      <VERS vnumber="11">ئیتر من بم یاخود ئه‌وان، ئاوا ڕاده‌گه‌یه‌نین و ئاواش باوه‌ڕتان هێنا.  </VERS>
      <VERS vnumber="12">
          به‌ڵام ئه‌گه‌ر جاڕده‌درێت كه‌ مه‌سیح له‌نێو مردووان هه‌ڵستێندرایه‌وه‌، ئیتر چۆن هه‌ندێكتان ده‌ڵێن كه‌ هه‌ڵستانه‌وه‌ له‌نێو مردووان نییه‌؟</VERS>
      <VERS vnumber="13">ئه‌گه‌ر هه‌ڵستانه‌وه‌ له‌نێو مردووان نه‌بێت، ته‌نانه‌ت مه‌سیحیش هه‌ڵنه‌ستێندراوه‌ته‌وه‌.</VERS>
      <VERS vnumber="14">ئه‌گه‌ر مه‌سیح هه‌ڵنه‌ستێندرابێته‌وه‌، ئه‌وسا جاڕدانمان بێ سوود ده‌بێت، باوه‌ڕی ئێوه‌ش هیچ سوودی نابێت.</VERS>
      <VERS vnumber="15">ئێمه‌ش ده‌بینه‌ شایه‌تی درۆزن بۆ خودا، چونكه‌ ئێمه‌ سه‌باره‌ت به‌ خودا شایه‌تیمان دا، كه‌ مه‌سیحی هه‌ڵستاندۆته‌وه‌، به‌ڵام ئه‌گه‌ر مردووان هه‌ڵنه‌ستنه‌وه‌، هه‌ڵینه‌ستاندۆته‌وه‌.</VERS>
      <VERS vnumber="16">چونكه‌ ئه‌گه‌ر مردووان هه‌ڵنه‌ستێندرێنه‌وه‌، كه‌واته‌ مه‌سیحیش هه‌ڵنه‌ستێندراوه‌ته‌وه‌.</VERS>
      <VERS vnumber="17">ئه‌گه‌ر مه‌سیح له‌نێو مردووان هه‌ڵنه‌ستێندرابێته‌وه‌، ئه‌وسا باوه‌ڕتان پووچ ده‌بێت و ئێوه‌ هێشتا له‌ گوناهه‌كانتان دان.</VERS>
      <VERS vnumber="18">كه‌واته‌ ئه‌وانه‌ش كه‌ له‌ مه‌سیح‌دا نووستوون له‌ناوچوونه‌.</VERS>
      <VERS vnumber="19">ئه‌گه‌ر بێتو ته‌نها له‌م ژیانه‌ هیوامان به‌ مه‌سیح بێت، ئه‌وا ئێمه‌ نه‌گبه‌تترین خه‌ڵك ده‌بین له‌نێو مرۆڤ.  </VERS>
      <VERS vnumber="20">
          به‌ڵام له‌ ڕاستی‌دا مه‌سیح له‌نێو مردووان هه‌ڵستایه‌وه‌ و بووه‌ نۆبه‌ره‌ی نووستووان.</VERS>
      <VERS vnumber="21">جا چۆن مردن به‌هۆی مرۆڤێك بوو، هه‌ڵستانه‌وه‌ی مردووانیش به‌هۆی مرۆڤێكه‌.</VERS>
      <VERS vnumber="22">هه‌روه‌ها چۆن هه‌موو له‌ ئاده‌م‌دا ده‌مرن، به‌ هه‌مان شێوه‌ هه‌موو له‌ مه‌سیح‌دا زیندوو ده‌كرێنه‌وه‌.</VERS>
      <VERS vnumber="23">به‌ڵام هه‌ر یه‌كه‌ به‌ نۆره‌ی خۆی: یه‌كه‌م جار مه‌سیح وه‌ك نۆبه‌ره‌، ئینجا له‌ كاتی هاتنی، ئه‌وانه‌ی سه‌ر به‌ مه‌سیحن،</VERS>
      <VERS vnumber="24">دوای ئه‌مه‌ كۆتایی دێت، كاتێ پاشایه‌تییه‌كه‌ ده‌داته‌ خودای باوك، پاش ئه‌وه‌ی هه‌موو سه‌ركردایه‌تی و ده‌سه‌ڵات و هێزێكی له‌ناوبرد.</VERS>
      <VERS vnumber="25">چونكه‌ ده‌بێ فه‌رمانڕه‌وایی بكات، تاكو هه‌موو دوژمنانی ده‌خاته‌ ژێر پێیه‌وه‌.</VERS>
      <VERS vnumber="26">دوا دوژمن كه‌ له‌ناوده‌بردرێت، مردنه‌.</VERS>
      <VERS vnumber="27">چونكه‌ {هه‌موو شتێكت خستۆته‌ ژێر پێی ئه‌م.} به‌ڵام كاتێ ده‌فه‌رمووێ {هه‌موو شتێكت خستۆته‌ ژێر پێی}، ڕوونه‌ كه‌وا جگه‌ له‌ خودایه‌ كه‌ ئه‌وه‌ی هه‌مووی ملكه‌چی مه‌سیح كردووه‌.</VERS>
      <VERS vnumber="28">كاتێ هه‌مووی ملكه‌چی كرد، ئه‌وسا كوڕه‌كه‌ش خۆی ملكه‌چی ئه‌وه‌ ده‌بێت كه‌ هه‌مووی ملكه‌چی كردووه‌، تاكو خودا ببێته‌ هه‌موو شتێك له‌ هه‌موو شتێك‌دا.  </VERS>
      <VERS vnumber="29">
          ئه‌گینا ئه‌وانه‌ی له‌ جیاتی مردووان له‌ئاوهه‌ڵده‌كێشرێن چی ده‌كه‌ن؟ ئه‌گه‌ر مردووان هه‌رگیز هه‌ڵناستێندرێنه‌وه‌، جا بۆچی له‌ پێناو مردووان له‌ئاوهه‌ڵده‌كێشرێن؟</VERS>
      <VERS vnumber="30">بۆچی ئێمه‌ هه‌موو كاتێ خۆمان ده‌خه‌ینه‌ مه‌ترسییه‌وه‌؟</VERS>
      <VERS vnumber="31">خوشك و برایانم، ڕۆژانه‌ ده‌مرم، وه‌ك به‌ دڵنیاییه‌وه‌ شانازیتان پێوه‌ ده‌كه‌م، به‌هۆی عیسای مه‌سیحی خوداوه‌ندمان.</VERS>
      <VERS vnumber="32">ئه‌گه‌ر بێتو وه‌ك مرۆڤێك له‌ ئه‌فه‌سۆس‌دا به‌ره‌نگاری دڕندان ببومابایه‌وه‌، ئه‌وسا چ سوودێكم ده‌بوو؟ ئه‌گه‌ر بێتو مردووان هه‌ڵنه‌ستنه‌وه‌:  {با بخۆین و بخۆینه‌وه‌،چونكه‌ سبه‌ی ده‌مرین.}</VERS>
      <VERS vnumber="33">هه‌ڵمه‌خه‌ڵه‌تێن: (په‌یوه‌ندی خراپ ڕه‌وشتی جوان تێكده‌دات.)</VERS>
      <VERS vnumber="34">هۆش بهێننه‌وه‌ به‌ر خۆتان هه‌روه‌ك پێویسته‌، گوناه‌ مه‌كه‌ن، چونكه‌ هه‌ندێكتان زانیاریتان سه‌باره‌ت به‌ خودا نییه‌. ئه‌مه‌ بۆ شه‌رمه‌زاربوونتان ده‌ڵێم.  </VERS>
      <VERS vnumber="35">
          له‌وانه‌یه‌ یه‌كێك بڵێت: (مردووان چۆن هه‌ڵده‌ستێندرێنه‌وه‌؟ به‌ چ جۆره‌ له‌شێك دێن؟)</VERS>
      <VERS vnumber="36">ئه‌ی گێل! ئه‌وه‌ی ده‌یچێنیت زیندوو نابێته‌وه‌ ئه‌گه‌ر نه‌مرێت.</VERS>
      <VERS vnumber="37">ئه‌وه‌ی ده‌یچێنیت ئه‌و له‌شه‌ نییه‌ كه‌وا ده‌رده‌كه‌وێت، به‌ڵكو ته‌نها ده‌نكێكه‌، له‌وانه‌یه‌ گه‌نمه‌ یاخود هه‌ر تۆوێكی دیكه‌.</VERS>
      <VERS vnumber="38">به‌ڵام خودا ئه‌و له‌شه‌ی ده‌داتێ كه‌ خۆی ده‌یه‌وێ، هه‌ر جۆره‌ تۆوێك له‌شێكی تایبه‌تی داوه‌تێ.</VERS>
      <VERS vnumber="39">هه‌موو جه‌سته‌یه‌ك یه‌ك شێوه‌ی نییه‌، به‌ڵكو مرۆڤ جه‌سته‌یه‌كی هه‌یه‌، ئاژه‌ڵ جه‌سته‌یه‌كی دیكه‌، باڵنده‌ جه‌سته‌یه‌ك و ماسی جه‌سته‌یه‌كی دیكه‌.</VERS>
      <VERS vnumber="40">ته‌نی ئاسمانی هه‌یه‌ و ته‌نی زه‌ویش هه‌یه‌، به‌ڵام شكۆیه‌ ئاسمانییه‌كان شتێكه‌ و شكۆی زه‌ویش شتێكی دیكه‌.</VERS>
      <VERS vnumber="41">شكۆی خۆر شتێكه‌ و شكۆی مانگ شتێكه‌، شكۆی ئه‌ستێره‌ش شتێكی دیكه‌، ئه‌ستێره‌ش له‌گه‌ڵ ئه‌ستێره‌ شكۆی جیاوازی خۆیان هه‌یه‌.  </VERS>
      <VERS vnumber="42">
          به‌م جۆره‌ش هه‌ڵستانه‌وه‌ی مردووانیش: له‌ فه‌وتاوی ده‌چێندرێت، له‌ نه‌فه‌وتاوی هه‌ڵده‌ستێندرێته‌وه‌.</VERS>
      <VERS vnumber="43">له‌ سووكایه‌تی ده‌چێندرێت، له‌ شكۆمه‌ندی هه‌ڵده‌ستێندرێته‌وه‌. له‌ لاوازی ده‌چێندرێت، له‌ هێز هه‌ڵده‌ستێندرێته‌وه‌.</VERS>
      <VERS vnumber="44">به‌ له‌شی سروشتی ده‌چێندرێت، به‌ له‌شی ڕۆحی هه‌ڵده‌ستێندرێته‌وه‌.  ئه‌گه‌ر له‌شی سروشتی هه‌یه‌، له‌شی ڕۆحیش هه‌یه‌.</VERS>
      <VERS vnumber="45">ئاواش نووسراوه‌: {ئاده‌می یه‌كه‌مین بووه‌ گیانێكی زیندوو.} به‌ڵام دوا ئاده‌م، ڕۆحێكه‌ ژیان ده‌به‌خشێت.</VERS>
      <VERS vnumber="46">به‌ڵام ڕۆحییه‌كه‌ ئه‌وه‌ی یه‌كه‌م نییه‌، به‌ڵكو له‌شی سروشتییه‌ و ئه‌وه‌ی دواتر ڕۆحییه‌.</VERS>
      <VERS vnumber="47">مرۆڤی یه‌كه‌م له‌ خۆڵی زه‌وی بوو، مرۆڤی دووه‌م له‌ ئاسمانه‌وه‌یه‌.</VERS>
      <VERS vnumber="48">وه‌ك ئه‌وه‌ی له‌ خۆڵ بوو، ئه‌وانه‌ش له‌ خۆڵن. ئه‌وه‌ش له‌ ئاسمانه‌وه‌یه‌، ئاسمانییه‌كان به‌م جۆره‌ ده‌بن.</VERS>
      <VERS vnumber="49">وه‌ك چۆن ئه‌و وێنه‌یه‌مان وه‌رگرتووه‌ كه‌ له‌ خۆڵ بوو، به‌ هه‌مان شێوه‌ وێنه‌ی ئاسمانی وه‌رده‌گرین.  </VERS>
      <VERS vnumber="50">
          ئه‌ی خوشك و برایانم، ئه‌وه‌تان پێ ده‌ڵێم: گۆشت و خوێن ناتوانێت ببێته‌ میراتگری شانشینی خودا، هه‌روه‌ها فه‌وتاو نابێته‌ میراتگری نه‌فه‌وتاو.</VERS>
      <VERS vnumber="51">ئه‌وه‌تا نهێنییه‌كتان پێ ده‌ڵێم: هه‌موومان ناخه‌وین، به‌ڵكو هه‌موومان ده‌گۆڕدرێین،</VERS>
      <VERS vnumber="52">له‌ ساتێك‌دا له‌ چاوتروكانێك، له‌ دوا كه‌ڕه‌نادا. چونكه‌ كه‌ڕه‌نا ده‌نگ ده‌داته‌وه‌، مردووانیش بێ فه‌وتان هه‌ڵده‌ستێندرێنه‌وه‌، ئێمه‌ش ده‌گۆڕدرێین.</VERS>
      <VERS vnumber="53">چونكه‌ هه‌ر ده‌بێ ئه‌و سروشته‌ فه‌وتاوه‌ نه‌فه‌وتاوی بپۆشێت و سروشتی مردوو نه‌مری بپۆشێت.</VERS>
      <VERS vnumber="54">كاتێ فه‌وتاو نه‌فه‌وتاوی ده‌پۆشێت و مردن نه‌مری ده‌پۆشێت، ئه‌وسا وشه‌ی نووسراو دێته‌ دی:  { مردن به‌ سه‌ركه‌وتن لووش كراوه‌.}</VERS>
      <VERS vnumber="55">{ئه‌ی مردن، كوا سه‌ركه‌وتنت؟ئه‌ی مردن، كوا پێوه‌دانت؟}</VERS>
      <VERS vnumber="56">جا پێوه‌دانی مردن گوناهه‌، هێزی گوناهیش شه‌ریعه‌ته‌.</VERS>
      <VERS vnumber="57">به‌ڵام سوپاس بۆ خودا! به‌هۆی عیسای مه‌سیحی خوداوه‌ندمان سه‌ركه‌وتن به‌ ئێمه‌ ده‌به‌خشێت.  </VERS>
      <VERS vnumber="58">
          كه‌واته‌، خوشك و برایانی خۆشه‌ویستم، چه‌سپاو بن. جێگیر بن. خۆتان به‌ ته‌واوی بۆ كاری خوداوه‌ند ته‌رخان بكه‌ن، بزانن ڕه‌نجتان بۆ خوداوه‌ند بێ سوود نییه‌.  </VERS>
    </CHAPTER>
    <CHAPTER cnumber="16">
      <VERS vnumber="1">
          به‌ڵام له‌ باره‌ی كۆمه‌ك بۆ پیرۆزكراوان، چۆن كڵێساكانی گه‌لاتیام ڕاسپاردووه‌، ئێوه‌ش ئاوا بكه‌ن.</VERS>
      <VERS vnumber="2">له‌ سه‌ره‌تای هه‌ر هه‌فته‌یه‌ك با هه‌ریه‌كه‌تان چه‌ندی له‌ توانا دایه‌ بیخاته‌ لایه‌ك، تاكو كۆمه‌كه‌كه‌ ئه‌و كاته‌ نه‌بێت كه‌ ده‌گه‌مه‌ لاتان.</VERS>
      <VERS vnumber="3">كاتێ گه‌یشتمه‌ لاتان، جا ئه‌وانه‌ی په‌سه‌ندكراون به‌ نامه‌وه‌ ده‌یاننێرم تاكو دیاریه‌كانتان بگه‌یه‌ننه‌ ئۆرشه‌لیم.</VERS>
      <VERS vnumber="4">ئه‌گه‌ر به‌ باشم زانی كه‌وا منیش بچم، ئه‌وا له‌گه‌ڵ من ده‌چن.  كاتێ له‌ مه‌كدۆنیا تێپه‌ڕیم دێمه‌ لاتان - چونكه‌ به‌ مه‌كدۆنیادا تێده‌په‌ڕم -</VERS>
      <VERS vnumber="6">له‌وانه‌یه‌ ماوه‌یه‌ك له‌لاتان بم، یاخود هه‌موو زستان، تاكو ڕێگای سه‌فه‌رم بۆ ئاسان بكه‌ن بۆ هه‌ر شوێنێك كه‌وا بۆی ده‌چم.</VERS>
      <VERS vnumber="7">چونكه‌ ئه‌م جاره‌ نامه‌وێت ته‌نها به‌ سه‌رپێیی بتانبینم، به‌ڵكو هیوادارم ئه‌گه‌ر خوداوه‌ند خواستی له‌سه‌ر بێت ماوه‌یه‌ك له‌لاتان بمێنمه‌وه‌.</VERS>
      <VERS vnumber="8">به‌ڵام تاكو ڕۆژی په‌نجایه‌مین له‌ ئه‌فه‌سۆس ده‌مێنمه‌وه‌،</VERS>
      <VERS vnumber="9">چونكه‌ ده‌رگایه‌كی فراوان و كاریگه‌رم بۆ كراوه‌ته‌وه‌، زۆر دوژمنیشم هه‌یه‌.  </VERS>
      <VERS vnumber="10">
          ئه‌گه‌ر تیمۆساوس هات، ئاگاداربن با له‌لاتان به‌بێ ترس بێت، چونكه‌ كاری خوداوه‌ند ده‌كات، وه‌ك منیش ده‌یكه‌م.</VERS>
      <VERS vnumber="11">جا كه‌س به‌ سووكی سه‌یری نه‌كات، به‌ڵكو به‌ ئاشتی بینێرنه‌وه‌ لام، چونكه‌ من و برایان چاوه‌ڕێی ده‌كه‌ین.  </VERS>
      <VERS vnumber="12">
          هه‌روه‌ها سه‌باره‌ت به‌ ئه‌پۆلۆسی برامان، زۆر پاڕامه‌وه‌ كه‌وا له‌گه‌ڵ برایان بێته‌ لاتان، ئه‌و هه‌رگیز نه‌یویست ئێستا بێته‌ لاتان، به‌ڵام كه‌ بۆی ڕێككه‌وت، دێت.  </VERS>
      <VERS vnumber="13">
          ئێشك بگرن، له‌ باوه‌ڕ بچه‌سپێن، پیاوی ئازابن، به‌هێزبن.</VERS>
      <VERS vnumber="14">هه‌موو كاروباره‌كتان له‌ خۆشه‌ویستییه‌وه‌ بێت.  </VERS>
      <VERS vnumber="15">
          ئێوه‌ ده‌زانن ماڵی ستیفاناس له‌ ئه‌خائیا پێشه‌به‌ره‌ بوون، خۆیان بۆ خزمه‌تكردنی پیرۆزكراوان ته‌رخان كردبوو، خوشكان، برایان، لێتان ده‌پاڕێمه‌وه‌،</VERS>
      <VERS vnumber="16">تاكو ئێوه‌ش ملكه‌چی وه‌ك ئه‌وانه‌ بن، هه‌موو ئه‌وانه‌ی له‌گه‌ڵیان ئیش ده‌كه‌ن و ماندوو ده‌بن.</VERS>
      <VERS vnumber="17">به‌ هاتنی ستیفاناس و فه‌رتوناتۆس و ئه‌خایكۆس دڵشاد بووم، چونكه‌ شوێنی ئێوه‌یان گرته‌وه‌،</VERS>
      <VERS vnumber="18">چونكه‌ ئه‌وان ڕۆحی من و ئێوه‌یان گه‌شانده‌وه‌، جا ئه‌و جۆره‌ كه‌سانه‌ بناسن.  </VERS>
      <VERS vnumber="19">
          كڵێساكانی ئاسیا سڵاوتان لێ‌ده‌كه‌ن. ئه‌كیلا و پریسكیلا، له‌گه‌ڵ ئه‌و كڵێسایه‌ی له‌ ماڵه‌كه‌یانن به‌ ناوی خوداوه‌ند به‌ گه‌رمی سڵاوتان لێ‌ده‌كه‌ن.</VERS>
      <VERS vnumber="20">هه‌موو خوشك و برایان سڵاوتان لێ‌ده‌كه‌ن. به‌ ماچی پیرۆز سڵاو له‌ یه‌كتری بكه‌ن.  </VERS>
      <VERS vnumber="21">
          من پۆڵۆسم، ئه‌م سڵاوه‌ به‌ ده‌ستی خۆم ده‌نووسم.</VERS>
      <VERS vnumber="22">به‌ڵێ ئه‌و كه‌سه‌ی خوداوه‌ندی خۆش ناوێت با نه‌فره‌تی لێ بێت! ماره‌ناسا!</VERS>
      <VERS vnumber="23">نیعمه‌تی عیسای مه‌سیحی خوداوه‌ندتان له‌گه‌ڵ بێت.</VERS>
      <VERS vnumber="24">خۆشه‌ویستی من له‌گه‌ڵ هه‌مووتان له‌ عیسای مه‌سیح‌دا. ئامین.  </VERS>
    </CHAPTER>
  </BIBLEBOOK>
  <BIBLEBOOK bnumber="47" bname="2 Corinthians" bsname="2Co">
    <CHAPTER cnumber="1">
      <VERS vnumber="1">پۆڵۆس، نێردراوی عیسای مه‌سیح له‌سه‌ر خواستی خودا، تیمۆساوسی براش، </VERS>
      <VERS vnumber="2">
          نیعمه‌ت و ئاشتی له‌ خودای باوكمان و عیسای مه‌سیحی خوداوه‌نده‌وه‌ له‌گه‌ڵتان بێت.  </VERS>
      <VERS vnumber="3">
          ستایش بۆ خودا، باوكی عیسای مه‌سیحی خوداوه‌ندمان، باوكی میهره‌بانی و خودای هه‌موو دڵنه‌واییه‌ك،</VERS>
      <VERS vnumber="4">ئه‌وه‌ی له‌ هه‌موو ته‌نگانه‌یه‌كمان‌دا دڵنه‌واییمان ده‌كات، تاكو بتوانین به‌و دڵنه‌واییه‌ی له‌ خوداوه‌ دڵنه‌وایی كراین، دڵنه‌وایی ئه‌وانه‌ بكه‌ین كه‌ له‌ هه‌ر ته‌نگانه‌یه‌ك‌دان.</VERS>
      <VERS vnumber="5">چونكه‌ وه‌ك ئازاره‌كانی مه‌سیح تیامان‌دا ده‌ڕژێته‌وه‌، به‌هۆی مه‌سیحه‌وه‌ دڵنه‌واییمان ده‌ڕژێته‌وه‌.</VERS>
      <VERS vnumber="6">ئه‌گه‌ر تووشی ته‌نگانه‌ ده‌بین ئه‌وا بۆ دڵنه‌وایی و ڕزگاریتانه‌، ئه‌گه‌ر دڵنه‌وایی كرابین ئه‌وا بۆ دڵنه‌واییتانه‌، ئه‌وه‌ی كاریگه‌ره‌ له‌ ئێوه‌دا دانبه‌خۆداگرتنه‌ بۆ هه‌مان ئه‌و ئازارانه‌ی كه‌ ئێمه‌ش ده‌یچێژین.</VERS>
      <VERS vnumber="7">جا هیوامان بۆ ئێوه‌ چه‌سپاوه‌، ده‌زانین وه‌ك له‌ ئازار به‌شدارن، له‌ دڵنه‌واییش ئاوان.  </VERS>
      <VERS vnumber="8">
          خوشكان و برایانم، نامانه‌وێت ئه‌و ته‌نگانه‌ی له‌ ئاسیا به‌سه‌رمان هات له‌لاتان شاراوه‌ بێت، كه‌ زۆر له‌ سه‌رووی توانا بارمان لێ باركرا، تا ئه‌وه‌ی له‌ ژیان بێ هووده‌ بووین.</VERS>
      <VERS vnumber="9">به‌ڵكو له‌ خۆمان‌دا هه‌ستمان كرد حوكمی مردنمان بۆ دراوه‌، تاكو پشت به‌ خۆمان نه‌به‌ستین، به‌ڵام به‌و خودایه‌ی مردووان هه‌ڵده‌ستێنێته‌وه‌.</VERS>
      <VERS vnumber="10">ئه‌وه‌ی له‌ مردنێكی ئاوا گه‌وره‌ ده‌ربازی كردین و ده‌ربازمان ده‌كات. هیوامان پێی هه‌یه‌ كه‌ دواتریش ده‌ربازمان ده‌كات،</VERS>
      <VERS vnumber="11">ئێوه‌ش به‌ پاڕانه‌وه‌كانتان یارمه‌تیده‌رن بۆ ئێمه‌، تاكو خه‌ڵكێكی زۆر له‌ پێناوی ئێمه‌ له‌سه‌ر ئه‌و نیعمه‌ته‌ی پێمان دراوه‌ سوپاسی خودا بكه‌ن، به‌هۆی پاڕانه‌وه‌ی خه‌ڵكێكی زۆر.  </VERS>
      <VERS vnumber="12">
          جا ئه‌وه‌یه‌ شانازیمان: ویژدانمان شایه‌تی ده‌دا‌ كه‌ هه‌ڵسوكه‌وتمان له‌ جیهان‌دا، به‌ تایبه‌تی سه‌باره‌ت به‌ ئێوه‌، له‌ دڵپاكی و بێ دووڕووی بوو كه‌ له‌ خودایه‌، نه‌ك به‌ دانایی جیهانی به‌ڵكو به‌ نیعمه‌تی خودا.</VERS>
      <VERS vnumber="13">چونكه‌ شتێكی دیكه‌تان بۆ نانووسین جگه‌ له‌وه‌ی بیخوێننه‌وه‌ یان لێی تێ‌بگه‌ن. هیوادارم تاكو به‌ ته‌واوی له‌ ئێمه‌ تێبگه‌ن،</VERS>
      <VERS vnumber="14">وه‌ك هه‌ندێك لێمان تێگه‌یشتن، تاكو شانازی ئێوه‌ بین، وه‌ك ئێوه‌ش شانازی ئێمه‌ن، له‌ ڕۆژی عیسای خوداوه‌ندمان.  </VERS>
      <VERS vnumber="15">
          جا به‌م دڵنیاییه‌وه‌ به‌ نیاز بووم كه‌وا یه‌كه‌م جار بێمه‌ لاتان، تاكو دووباره‌ نیعمه‌تتان بۆ بێت،</VERS>
      <VERS vnumber="16">به‌ره‌و مه‌كدۆنیا به‌ لاتان‌دا تێپه‌ڕم و له‌ مه‌كدۆنیاوه‌ دیسان بێمه‌وه‌ لاتان، ئێوه‌ش بۆ یه‌هودیا به‌ڕێم بكه‌ن.</VERS>
      <VERS vnumber="17">كه‌ به‌ نیازی ئه‌مه‌ بوومه‌، ئایا به‌ ڕاڕایی جوڵامه‌وه‌؟ یاخود به‌گوێره‌ی جه‌سته‌ پلانه‌كانم داناوه‌، كه‌ له‌ یه‌ك كات ده‌ڵێم: (به‌ڵێ، به‌ڵێ) و (نه‌خێر، نه‌خێر)؟  </VERS>
      <VERS vnumber="18">
          هه‌روه‌ك خودا دڵسۆزه‌، وته‌كانمان بۆ ئێوه‌ (به‌ڵێ) و (نه‌خێر) نییه‌.</VERS>
      <VERS vnumber="19">چونكه‌ عیسای مه‌سیحی كوڕی خودا، كه‌ به‌هۆی من و سیلا و تیمۆساوس له‌نێوتان‌دا جاڕدرا، (به‌ڵێ) و (نه‌خێر) نه‌بوو، به‌ڵام له‌ودا هه‌ر (به‌ڵێ) بووه‌.</VERS>
      <VERS vnumber="20">به‌ڵێنه‌كانی خودا هه‌رچییه‌ك بوو، له‌ مه‌سیح‌دا ئه‌وانه‌ (به‌ڵێ)ن. بۆیه‌ به‌هۆی ئه‌وه‌وه‌ ده‌ڵێین (ئامین)، بۆ شكۆمه‌ندی خودا.</VERS>
      <VERS vnumber="21">به‌ڵام ئه‌وه‌ی له‌ مه‌سیح‌دا ئێمه‌ له‌گه‌ڵ ئێوه‌دا ده‌چه‌سپێنێت، ئه‌وه‌ی ده‌ستنیشانی كردووین، خودایه‌،</VERS>
      <VERS vnumber="22">كه‌ مۆری خۆی لێداوین و وه‌ك پێشه‌كی ڕۆحی خۆی خسته‌ دڵمان بۆ ده‌سته‌به‌ری ئه‌وه‌ی دێت.  </VERS>
      <VERS vnumber="23">
          خوداش ده‌كه‌مه‌ شایه‌ت له‌سه‌ر خۆم، به‌زه‌ییم پێتان هاته‌وه‌ كه‌ نه‌هاتمه‌وه‌ كۆرنسۆس.</VERS>
      <VERS vnumber="24">نه‌ك به‌سه‌ر باوه‌ڕتان سالار بین، به‌ڵكو هاوكارین بۆ خۆشیتان، چونكه‌ به‌ باوه‌ڕ چه‌سپاون.  </VERS>
    </CHAPTER>
    <CHAPTER cnumber="2">
      <VERS vnumber="1">له‌به‌ر ئه‌وه‌ له‌لایه‌ن خۆمه‌وه‌ بڕیارم دا له‌ خه‌مباری‌دا نه‌یه‌مه‌وه‌ لاتان.</VERS>
      <VERS vnumber="2">چونكه‌ ئه‌گه‌ر من خه‌مبارتان بكه‌م، كێ دڵشادم ده‌كات، جگه‌ له‌ ئێوه‌ كه‌ خه‌مبارم كردوون؟</VERS>
      <VERS vnumber="3">بۆم نووسین، بۆ ئه‌وه‌ی كاتێ هاتم خه‌مبار نه‌بم له‌وانه‌ی پێویسته‌ پێیان شادبم. له‌ هه‌مووتان دڵنیام، كه‌وا شادی من هی هه‌مووتانه‌.</VERS>
      <VERS vnumber="4">چونكه‌ له‌ ته‌نگانه‌یه‌كی زۆر و دڵته‌نگییه‌وه‌ به‌ فرمێسكی زۆره‌وه‌ بۆم نووسین، نه‌وه‌ك خه‌مبار بن، به‌ڵكو تاكو بزانن خۆشه‌ویستیم بۆ ئێوه‌ چه‌ند قووڵه‌.  </VERS>
      <VERS vnumber="5">
          به‌ڵام ئه‌گه‌ر یه‌كێك بووه‌ هۆی خه‌مباری، ئه‌وا ته‌نها منی خه‌مبار نه‌كردووه‌، به‌ڵكو تاكو ڕادده‌یه‌ك هه‌مووتانی خه‌مبار كردووه‌، ئه‌گه‌ر زۆرم نه‌ووتبێت.</VERS>
      <VERS vnumber="6">ئیتر به‌سه‌ ئه‌و سزایه‌ی كه‌وا له‌لایه‌ن زۆرینه‌یه‌،</VERS>
      <VERS vnumber="7">به‌ پێچه‌وانه‌وه‌، باشتره‌ گه‌رده‌نی ئازاد بكه‌ن و دڵنه‌وایی بكه‌ن، نه‌وه‌ك له‌ خه‌فه‌تی زۆره‌وه‌ هه‌ڵبلووشرێت.</VERS>
      <VERS vnumber="8">له‌به‌ر ئه‌وه‌ تكاتان لێ ده‌كه‌م خۆشه‌ویستی خۆتانی بۆ دووپات بكه‌نه‌وه‌.</VERS>
      <VERS vnumber="9">چونكه‌ بۆ ئه‌مه‌ بۆم نووسین تاكو به‌ سه‌لماندنتان بزانم، ئاخۆ له‌ هه‌موو شتێك‌دا گوێڕایه‌ڵن.</VERS>
      <VERS vnumber="10">جا ئه‌وه‌ی له‌ شتێك گه‌رده‌نی ئازاد ده‌كه‌ن، منیش وا ده‌كه‌م. چونكه‌ ئه‌وه‌ی گه‌رده‌نم لێی ئازاد كرد - ئه‌گه‌ر له‌ شتێك گه‌رده‌نم ئازاد كرد - ئه‌وا له‌به‌رده‌م مه‌سیح له‌به‌ر ئێوه‌ گه‌رده‌نم ئازاد كردووه‌،</VERS>
      <VERS vnumber="11">نه‌وه‌ك شه‌یتان له‌خشته‌مان ببات. چونكه‌ له‌ مه‌به‌سته‌كانی بێ ئاگا نین.  </VERS>
      <VERS vnumber="12">
          كاتێ هاتمه‌ ترواس تا ئینجیلی مه‌سیح جاڕبده‌م، خوداوه‌ند ده‌رگایه‌كی بۆم كرده‌وه‌.</VERS>
      <VERS vnumber="13">به‌ڵام گیانم پشووی نه‌دا، چونكه‌ تیتۆسی برام نه‌دۆزییه‌وه‌. ئیتر ماڵئاواییم لێیان كرد و ده‌رچووم بۆ مه‌كدۆنیا.  </VERS>
      <VERS vnumber="14">
          به‌ڵام سوپاس بۆ خودا، ئه‌وه‌ی هه‌موو كاتێ له‌ كه‌ژاوه‌ی سه‌ركه‌وتن له‌ مه‌سیح‌دا ڕابه‌رایه‌تیمان ده‌كات، له‌ هه‌موو شوێنێك به‌هۆی ئێمه‌ بۆنی خۆشی ناسینه‌كه‌ی بڵاو ده‌كاته‌وه‌.</VERS>
      <VERS vnumber="15">چونكه‌ بۆنی خۆشی مه‌سیحین بۆ خودا، له‌نێوان ئه‌وانه‌ی ڕزگاریان ده‌بێت و له‌نێوان ئه‌وانه‌ی له‌ناوده‌چن.</VERS>
      <VERS vnumber="16">بۆ ئه‌وانه‌ بۆنی مردنه‌ بۆ مردن، بۆ ئه‌وانی دیكه‌ بۆنی ژیانه‌ بۆ ژیان. ئایا كێ شیاوه‌ بۆ ئه‌م شتانه‌؟</VERS>
      <VERS vnumber="17">ئێمه‌ وه‌ك زۆر كه‌س بازرگانی به‌ وشه‌ی خودا ناكه‌ین، به‌ڵكو به‌ بێ دووڕوویی له‌ خوداوه‌ و له‌به‌رده‌م خودا له‌ مه‌سیح‌دا ده‌دوێین.  </VERS>
    </CHAPTER>
    <CHAPTER cnumber="3">
      <VERS vnumber="1">
          ئایا دیسان ده‌ست به‌ سه‌لماندنی خۆمان ده‌كه‌ینه‌وه‌؟ ئایا وه‌ك هه‌ندێك كه‌س، پێویستیمان به‌ ڕاسپارده‌نامه‌یه‌ بۆ ئێوه‌ یان له‌ ئێوه‌وه‌؟</VERS>
      <VERS vnumber="2">ئێوه‌ نامه‌ی ئێمه‌ن، كه‌ له‌ دڵمان‌دا نووسراوه‌، كه‌وا هه‌موو خه‌ڵك ده‌یخوێننه‌وه‌ و ده‌یزانن.</VERS>
      <VERS vnumber="3">ئێوه‌ ده‌ركه‌وتن نامه‌ی مه‌سیحن، كه‌ ئێمه‌ خزمه‌تمان كردووه‌، به‌ مه‌ره‌كه‌ب نه‌نووسراوه‌ به‌ڵكو به‌ ڕۆحی خودای زیندوو، نه‌ك له‌سه‌ر ته‌خته‌ی به‌ردین، به‌ڵكو له‌سه‌ر ته‌خته‌ دڵی مرۆڤ.  </VERS>
      <VERS vnumber="4">
          به‌هۆی مه‌سیح متمانه‌ی ئاوامان به‌ خودا هه‌یه‌.</VERS>
      <VERS vnumber="5">نه‌ك به‌ خۆمان لێهاتوو بین تاكو بیر بكه‌ینه‌وه‌ هی خۆمان بێت، به‌ڵكو لێهاتووییمان له‌ خوداوه‌یه‌.</VERS>
      <VERS vnumber="6">ئه‌وه‌ی لێهاتووی كردین تاكو ببینه‌ خزمه‌تكاری په‌یمانی نوێ - ئه‌وه‌ی پیت نییه‌ به‌ڵكو ڕۆحی پیرۆزه‌ - چونكه‌ پیت ده‌كوژێت، به‌ڵام ڕۆحه‌كه‌ ژیان ده‌دات.  </VERS>
      <VERS vnumber="7">
          ئه‌گه‌ر خزمه‌تی مردن كه‌ به‌ پیت له‌ به‌رد هه‌ڵكه‌ندراوه‌ به‌ شكۆوه‌ هاتبێت، ته‌نانه‌ت نه‌وه‌ی ئیسرائیل نه‌یانتوانی ته‌ماشای ڕووی موسا بكه‌ن، له‌به‌ر شكۆی ڕووی كه‌ فه‌وتاوه‌،</VERS>
      <VERS vnumber="8">ئیتر چه‌ند زیاتر خزمه‌تی ڕۆحی پیرۆز شكۆدارتر ده‌بێت؟</VERS>
      <VERS vnumber="9">چونكه‌ ئه‌گه‌ر خزمه‌تی تاوانباركردن شكۆمه‌ندی بێت، ئاخۆ ده‌بێ خزمه‌تی بێتاوانكردن چه‌ند زیاتر له‌ شكۆمه‌ندی‌دا بێت؟</VERS>
      <VERS vnumber="10">شكۆداركراویش له‌ به‌راورد به‌ شكۆی له‌ ڕادده‌به‌ده‌ر شكۆی نه‌ماوه‌.</VERS>
      <VERS vnumber="11">چونكه‌ ئه‌گه‌ر فه‌وتاو له‌ شكۆمه‌ندی‌دا بێت، ئه‌ی ئه‌وه‌ی هه‌میشه‌ییه‌ چه‌ند زیاتر له‌ شكۆمه‌ندی‌دا ده‌بێت!  </VERS>
      <VERS vnumber="12">
          له‌به‌ر ئه‌وه‌ی هیوایه‌كی ئاوامان هه‌یه‌، زۆر ئازایانه‌ ده‌جوڵێینه‌وه‌،</VERS>
      <VERS vnumber="13">نه‌ك وه‌كو موسا كه‌ پێچه‌ی له‌سه‌ر ڕووی داده‌نا تاكو نه‌وه‌ی ئیسرائیل ته‌ماشای كۆتایی شكۆی فه‌وتاو نه‌كه‌ن.</VERS>
      <VERS vnumber="14">به‌ڵكو مێشكیان ڕه‌ق بووه‌، چونكه‌ تاكو ئه‌مڕۆش، كاتێ په‌یمانی كۆن ده‌خوێندرێته‌وه‌ هه‌مان پێچه‌ ماوه‌ و لانه‌دراوه‌، چونكه‌ ته‌نها له‌ مه‌سیح‌دا پووچه‌ڵ ده‌كرێته‌وه‌.</VERS>
      <VERS vnumber="15">به‌ڵام تاكو ئه‌مڕۆ كاتێ ته‌وراتی موسا ده‌خوێندرێته‌وه‌ پێچه‌ له‌سه‌ر دڵیان دانراوه‌.</VERS>
      <VERS vnumber="16">به‌ڵام ئه‌گه‌ر یه‌كێك بۆ خوداوه‌ند گه‌ڕایه‌وه‌، ئه‌وا پێچه‌كه‌ لاده‌چێت.</VERS>
      <VERS vnumber="17">چونكه‌ خوداوه‌ند ڕۆحه‌كه‌یه‌‌، هه‌روه‌ها ڕۆحی خوداوه‌ند له‌كوێ بێت، ئازادی له‌وێیه‌.</VERS>
      <VERS vnumber="18">هه‌موومان به‌ ڕوویه‌كی ئاشكرا وه‌ك ئاوێنه‌ وێنه‌دانه‌وه‌ی شكۆی خودا ده‌ده‌ینه‌وه‌، له‌ شكۆیه‌ك بۆ شكۆیه‌ك بۆ هه‌مان وێنه‌ ده‌گۆڕدرێین، ئه‌وه‌ش له‌ خوداوه‌نده‌وه‌یه‌ كه‌ ڕۆحه‌كه‌یه‌.  </VERS>
    </CHAPTER>
    <CHAPTER cnumber="4">
      <VERS vnumber="1">
          بۆیه‌ كه‌ ئه‌م خزمه‌ته‌مان هه‌یه‌، وه‌ك به‌ر به‌زه‌یی خودا كه‌وتین، وره‌ به‌رناده‌ین،</VERS>
      <VERS vnumber="2">به‌ڵكو شته‌ شاراوه‌كانی سه‌رشۆڕیمان ڕه‌ت كرده‌وه‌، به‌ فێڵبازی ڕێ‌ناكه‌ین و ده‌ستكاری وشه‌ی خودا ناكه‌ین، به‌ڵكو به‌ ده‌رخستنی ڕاستی، بۆ ویژدانی هه‌ر كه‌سێك له‌به‌رده‌م خودا خۆمان ده‌سه‌لمێنین.</VERS>
      <VERS vnumber="3">به‌ڵام ئه‌گه‌ر موژده‌كه‌مان شاراوه‌ بێت، ئه‌وا له‌نێو ئه‌وانه‌ شاراوه‌یه‌ كه‌ له‌ناوده‌چن،</VERS>
      <VERS vnumber="4">لێره‌دا خودای ئه‌م ڕۆژگاره‌ بیری بێ‌باوه‌ڕانی كوێر كردووه‌، تاكو ڕووناكی ئینجیلی شكۆی مه‌سیحیان بۆ نه‌دره‌وشێته‌وه‌، ئه‌وه‌ی وێنه‌ی خودایه‌.</VERS>
      <VERS vnumber="5">چونكه‌ خۆمان ڕاناگه‌یه‌نین، به‌ڵكو عیسای مه‌سیح كه‌ خوداوه‌نده‌، خۆشمان له‌ پێناوی عیسا به‌نده‌ی ئێوه‌ین.</VERS>
      <VERS vnumber="6">چونكه‌ خودا، ئه‌وه‌ی فه‌رمووی: {با له‌ تاریكی‌دا ڕووناكی بدره‌وشێته‌وه‌}، ئه‌و له‌ دڵمان‌دا دره‌وشایه‌وه‌، بۆ ڕووناككردنه‌وه‌ی ناسینی شكۆی خودا له‌ڕووی عیسای مه‌سیح‌دا.  </VERS>
      <VERS vnumber="7">
          به‌ڵام ئه‌م گه‌نجینه‌ی هه‌مانه‌ له‌ناو گۆزه‌ی گڵینه‌، تاكو ده‌ربكه‌وێت كه‌ وزه‌ی له‌ ڕادده‌به‌ده‌ر له‌ خوداوه‌یه‌ نه‌ك له‌ ئێمه‌.</VERS>
      <VERS vnumber="8">له‌ هه‌موو لایه‌كه‌وه‌ په‌ستین، به‌ڵام ته‌نگه‌تاو نین؛ ده‌شێوێین، به‌ڵام بێ ئومێد نین؛</VERS>
      <VERS vnumber="9">چه‌وسێنراوه‌ین، به‌ڵام به‌جێ‌نه‌هێڵدراوین؛ به‌ زه‌وی‌دا ده‌درێین، به‌ڵام له‌ناو ناچین.</VERS>
      <VERS vnumber="10">هه‌میشه‌ چۆنییه‌تی مردنی عیسا له‌ له‌ش‌دا هه‌ڵده‌گرین، تاكو ژیانی عیسا له‌ له‌شمان‌دا ده‌ربكه‌وێت.</VERS>
      <VERS vnumber="11">چونكه‌ ئێمه‌ی زیندوو هه‌رده‌م له‌ پێناوی عیسا ده‌درێینه‌ ده‌ست مردن، تاكو ژیانی عیسا له‌ جه‌سته‌ی مردوومان ده‌ربكه‌وێت.</VERS>
      <VERS vnumber="12">كه‌واته‌ مردن له‌ ئێمه‌دا كارده‌كات، به‌ڵام ژیان له‌ ئێوه‌دا.  </VERS>
      <VERS vnumber="13">
          كه‌ هه‌مان ڕۆحی باوه‌ڕمان هه‌یه‌، به‌گوێره‌ی نووسراو: {باوه‌ڕم كرد بۆیه‌ قسه‌م كرد}، ئێمه‌ش باوه‌ڕمان هه‌یه‌ بۆیه‌ قسه‌ ده‌كه‌ین.</VERS>
      <VERS vnumber="14">ده‌زانین كه‌وا ئه‌وه‌ی عیسای خوداوه‌ندی هه‌ڵستانده‌وه‌ ئێمه‌ش له‌گه‌ڵ عیسادا هه‌ڵده‌ستێنێته‌وه‌، له‌گه‌ڵ ئێوه‌ش ده‌مانباته‌ به‌رده‌می خۆی.</VERS>
      <VERS vnumber="15">چونكه‌ هه‌موو شته‌كان له‌ پێناوی ئێوه‌یه‌، تاكو نیعمه‌ت بۆ زۆران زیاد بێت، سوپاسگوزاریش بڕژێته‌وه‌ بۆ شكۆمه‌ندی خودا.  </VERS>
      <VERS vnumber="16">
          بۆیه‌ وره‌ به‌رناده‌ین. ئه‌گه‌ر به‌ ڕواڵه‌تیش له‌ناوبچین، ئه‌وا ناوه‌ڕۆكمان ڕۆژ به‌ ڕۆژ نوێتر ده‌بێته‌وه‌.</VERS>
      <VERS vnumber="17">چونكه‌ ته‌نگانه‌ی سووك و كاتیمان شكۆمه‌ندییه‌كی گرانی تاهه‌تایی بۆ ئێمه‌ لێ دێته‌ كایه‌وه‌.</VERS>
      <VERS vnumber="18">ئێمه‌ ته‌ماشای شته‌ بینراوه‌كان ناكه‌ین، به‌ڵكو شته‌ نه‌بینراوه‌كان، چونكه‌ بینراوه‌كان كاتین، به‌ڵام نه‌بینراوه‌كان هه‌میشه‌یین.  </VERS>
    </CHAPTER>
    <CHAPTER cnumber="5">
      <VERS vnumber="1">
          چونكه‌ ده‌زانین، ئه‌گه‌ر ماڵه‌ چادره‌ زه‌مینییه‌كه‌مان ڕووخا، بینایه‌كمان له‌ خوداوه‌ هه‌یه‌ كه‌ تاهه‌تاییه‌ له‌ ئاسمان دایه‌، خانوویه‌كی ده‌ستكرد نییه‌.</VERS>
      <VERS vnumber="2">ئێمه‌ش له‌م چادره‌دا ده‌ناڵێنین، شه‌یداین ماڵی ئاسمانیمان له‌ سه‌ری بپۆشین،</VERS>
      <VERS vnumber="3">چونكه‌ ئه‌گه‌ر پۆشیمان به‌ ڕووتی نابینرێین.</VERS>
      <VERS vnumber="4">له‌به‌ر ئه‌وه‌ی له‌م چادره‌داین له‌به‌ر بارگرانی ده‌ناڵێنین، كه‌ نامانه‌وێت دایبكه‌نین به‌ڵكو بپۆشرێین، تاكو مردن له‌لایه‌ن ژیانه‌وه‌ قووت بدرێت.</VERS>
      <VERS vnumber="5">خودایه‌ ئه‌وه‌ی ئێمه‌ی به‌ تایبه‌ت بۆ ئه‌مه‌ دروستكردووه‌، ئه‌ویش وه‌ك پێشه‌كی ڕۆحی پیرۆزی پێمان داوه‌ بۆ ده‌سته‌به‌ری ئه‌وه‌ی دێت.  </VERS>
      <VERS vnumber="6">
          بۆیه‌ هه‌موو كات دڵنیاین و ده‌زانین كه‌ له‌ له‌ش‌دا نیشته‌جێین، له‌ خوداوه‌ند دوورین.</VERS>
      <VERS vnumber="7">چونكه‌ به‌ باوه‌ڕ ده‌ڕۆین نه‌ك به‌ بینراو.</VERS>
      <VERS vnumber="8">ئیتر دڵنیاین و به‌ باشتری ده‌زانین، له‌ له‌ش دوور بكه‌وینه‌وه‌ و له‌لای خوداوه‌ند نیشته‌جێ بین.</VERS>
      <VERS vnumber="9">بۆیه‌ ئامانجی به‌رزمان داده‌نێین، ئه‌گه‌ر له‌ له‌ش‌دا نیشته‌جێ بین یان دوور بین، ئه‌و لێمان ڕازی بێت.</VERS>
      <VERS vnumber="10">چونكه‌ ده‌بێت هه‌موومان له‌به‌رده‌م ته‌ختی مه‌سیح ده‌ربكه‌وین، تاكو هه‌ریه‌كه‌ بۆ ئه‌و شتانه‌ی به‌هۆی له‌ش كردوویه‌تی شایسته‌یی خۆی وه‌ربگرێت، ئه‌گه‌ر باشه‌ یاخود خراپ.  </VERS>
      <VERS vnumber="11">
          بۆیه‌ كه‌ ترسی خوداوه‌ند ده‌ناسین، قه‌ناعه‌ت به‌ خه‌ڵكی ده‌هێنین. بۆ خوداش ده‌ركه‌وتین، هیوادارم بۆ ویژدانی ئێوه‌ش ده‌ركه‌وتوو بین.</VERS>
      <VERS vnumber="12">دیسان خۆمان بۆ ئێوه‌ ناسه‌لمێنین، به‌ڵكو ده‌رفه‌تێكتان ده‌ده‌ینێ شانازیمان پێ بكه‌ن، تاكو بتوانن وه‌ڵامی ئه‌وانه‌ بده‌نه‌وه‌ كه‌ شانازی به‌ ڕواڵه‌ت ده‌كه‌ن نه‌ك به‌ دڵ.</VERS>
      <VERS vnumber="13">چونكه‌ ئه‌گه‌ر مێشكمان تێكچووبێت، بۆ خودایه‌، ئه‌گه‌ر هۆشمه‌ند بین، له‌به‌ر ئێوه‌یه‌.</VERS>
      <VERS vnumber="14">چونكه‌ خۆشه‌ویستی مه‌سیح دیلی كردووین، له‌به‌ر ئه‌وه‌ی دڵنیاین‌ یه‌كێك له‌ جیاتی هه‌مووان مرد، ئیتر هه‌موو مردن.</VERS>
      <VERS vnumber="15">ئه‌و له‌بری هه‌مووان مرد تاكو زیندووان ئیتر بۆ خۆیان نه‌ژین، به‌ڵكو بۆ ئه‌و كه‌سه‌ی له‌ پێناویان مرد و هه‌ڵستایه‌وه‌.  </VERS>
      <VERS vnumber="16">
          له‌مه‌ولا كه‌س به‌گوێره‌ی جه‌سته‌ ناناسین. ئه‌گه‌ر مه‌سیحمان به‌گوێره‌ی جه‌سته‌ ناسی، ئیتر له‌مه‌ولا نایناسین.</VERS>
      <VERS vnumber="17">كه‌واته‌ ئه‌گه‌ر یه‌كێك له‌ مه‌سیح‌دا بێت، به‌دیهێنراوێكی نوێیه‌، شته‌ كۆنه‌كان به‌سه‌رچوون، ئه‌وه‌تا بوونه‌ نوێ.</VERS>
      <VERS vnumber="18">ئه‌مه‌ش هه‌مووی له‌ خوداوه‌یه‌، كه‌ له‌گه‌ڵ خۆی به‌هۆی مه‌سیح ئاشتی كردینه‌وه‌ و خزمه‌تی ئه‌م ئاشتبوونه‌وه‌ی پێداین،</VERS>
      <VERS vnumber="19">واتا خودا له‌ مه‌سیح‌دا جیهانی له‌گه‌ڵ خۆی ئاشت ده‌كرده‌وه‌، گوناهه‌كانیان له‌سه‌ر نانووسێت و په‌یامی ئاشتبوونه‌وه‌ی به‌ ئێمه‌ سپاردووه‌.</VERS>
      <VERS vnumber="20">كه‌واته‌ ئێمه‌ باڵوێزی مه‌سیحین، خوداش به‌هۆی ئێمه‌وه‌ بانگهێشت ده‌كات، له‌بری مه‌سیح لێتان ده‌پاڕێینه‌وه‌: له‌گه‌ڵ خودا ئاشت بنه‌وه‌.</VERS>
      <VERS vnumber="21">ئه‌وه‌ی گوناهی نه‌ده‌ناسی خودا له‌ پێناوی ئێمه‌ كردییه‌ گوناه‌، تاكو له‌ ئه‌ودا ببینه‌ ڕاستودروستی خودا.  </VERS>
    </CHAPTER>
    <CHAPTER cnumber="6">
      <VERS vnumber="1">وه‌ك هاوكاری خوداین، لێتان ده‌پاڕێینه‌وه‌ نیعمه‌تی خودا بێ سوود وه‌رمه‌گرن.</VERS>
      <VERS vnumber="2">چونكه‌ ده‌فه‌رمووێ:  {له‌ كاتی په‌سه‌ندیم گوێم لێ‌گرتیت،له‌ ڕۆژی ڕزگاری یارمه‌تیم دایت.}  ئه‌وه‌تا ئێستایه‌ كاتی په‌سه‌ندی خودا و ئێستایه‌ ڕۆژی ڕزگاری.  </VERS>
      <VERS vnumber="3">
          له‌ هیچ شتێك نابینه‌ كۆسپ، نه‌وه‌ك گله‌یی بێته‌ سه‌ر خزمه‌ت،</VERS>
      <VERS vnumber="4">به‌ڵكو له‌ هه‌موو شتێك‌دا وه‌ك خزمه‌تكاری خودا خۆمان ده‌سه‌لمێنین: به‌ دانبه‌خۆداگرتنی زۆرمان، له‌ ته‌نگانه‌، ناخۆشی و لێقه‌ومان،</VERS>
      <VERS vnumber="5">له‌ لێدان و زیندان و شڵه‌ژان، ماندوویی و شه‌ونخونی و برسیێتی،</VERS>
      <VERS vnumber="6">به‌ پاكی و زانیاری و ئارامگرتن و نیانی، به‌ ڕۆحی پیرۆز و خۆشه‌ویستی بێ دووڕوویی،</VERS>
      <VERS vnumber="7">له‌ قسه‌ی ڕاست‌دا، له‌ هێزی خودا، به‌ چه‌كه‌كانی ڕاستودروستی بۆ ده‌سته‌ڕاست و چه‌پ،</VERS>
      <VERS vnumber="8">به‌ شكۆ و سووكایه‌تی، ناوزڕاو و ناوبانگ، كه‌ ڕاستگۆین و وه‌ك فێڵبازین ده‌بینرێین،</VERS>
      <VERS vnumber="9">وه‌ك نه‌ناسراو به‌ڵام ناسراوین، وه‌ك مردوو ئه‌وه‌تا زیندووین، وه‌ك سزادراو به‌ڵام نه‌كوژراوین،</VERS>
      <VERS vnumber="10">وه‌ك خه‌مبار، به‌ڵام هه‌رده‌م دڵشادین، وه‌ك هه‌ژار به‌ڵام زۆران ده‌وڵه‌مه‌ند ده‌كه‌ین، وه‌ك هیچمان نه‌بێت و هه‌رچه‌نده‌ هه‌موو شتێكمان هه‌یه‌.  </VERS>
      <VERS vnumber="11">
          ئه‌ی كۆرنسۆسییه‌كان، زارمان بۆتان كراوه‌یه‌ و دڵمان فراوانه‌.</VERS>
      <VERS vnumber="12">ته‌نگاوبوونتان به‌هۆی ئێمه‌وه‌ نییه‌، به‌ڵكو له‌ هه‌ناوی خۆتانه‌وه‌یه‌.</VERS>
      <VERS vnumber="13">ئه‌مه‌ ئاڵوگۆركارییه‌، وه‌ك بۆ منداڵانم ده‌دوێم، ئێوه‌ش دڵتان بكه‌نه‌وه‌.  </VERS>
      <VERS vnumber="14">
          له‌گه‌ڵ بێ‌باوه‌ڕان له‌ ژێر یه‌ك نیردا مه‌بن، چونكه‌ چ هه‌ماهه‌نگییه‌ك له‌نێوان ڕاستودروستی و خراپه‌دا هه‌یه‌؟ یاخود چ هاوبه‌شییه‌كه‌ له‌نێوان تاریكی و ڕووناكی‌دا؟</VERS>
      <VERS vnumber="15">چ ڕێككه‌وتنێك له‌نێوان مه‌سیح و به‌لیعال‌دا هه‌یه‌؟ یان باوه‌ڕدار چ پشكێكی له‌گه‌ڵ بێ‌باوه‌ڕدا هه‌یه‌؟</VERS>
      <VERS vnumber="16">په‌رستگای خوداش چ ڕێككه‌وتنێكی له‌گه‌ڵ بت‌دا هه‌یه‌؟ چونكه‌ ئێمه‌ په‌رستگای خودای زیندووین، وه‌ك خودا فه‌رموویه‌تی:  {تیایان‌دا نیشته‌جێ ده‌بم و له‌گه‌ڵیان ده‌ڕۆم،ده‌بمه‌ خودایان و ئه‌وانیش ده‌بنه‌ گه‌لی من.}</VERS>
      <VERS vnumber="17">{له‌به‌ر ئه‌وه‌ له‌ناوه‌ڕاستیان بڕۆنه‌ ده‌ره‌وه‌ وبه‌جێیان بهێڵن،خوداوه‌ند ده‌فه‌رمووێ.ده‌ست مه‌ده‌نه‌ هیچ گڵاوێك،ئینجا وه‌رتان ده‌گرمه‌وه‌.}</VERS>
      <VERS vnumber="18">{من ده‌بمه‌ باوكتان،ئه‌وسا ئێوه‌ش ده‌بنه‌ كوڕ و كچم،ئه‌مه‌ خوداوه‌ندی هه‌ره‌ به‌ توانا ده‌یڵێت.} </VERS>
    </CHAPTER>
    <CHAPTER cnumber="7">
      <VERS vnumber="1">خۆشه‌ویستان، له‌به‌ر ئه‌وه‌ی ئه‌م به‌ڵێنانه‌مان هه‌یه‌، با خۆمان له‌ هه‌موو گڵاوییه‌كی جه‌سته‌ و ڕۆح پاك بكه‌ینه‌وه‌، له‌ ترسی خودا پیرۆزی ته‌واو بكه‌ین.  </VERS>
      <VERS vnumber="2">
          دڵتان بۆمان بكه‌نه‌وه‌. سته‌ممان له‌ كه‌س نه‌كردووه‌، كه‌سمان گه‌نده‌ڵ نه‌كردووه‌، كه‌سمان بۆ ڕووتاندنه‌وه‌ به‌كارنه‌هێناوه‌.</VERS>
      <VERS vnumber="3">ئه‌مه‌ ناڵێم تا تاوانبارتان بكه‌م، چونكه‌ پێشتر وتوومه‌ كه‌ ئێوه‌ له‌ دڵمان‌دان له‌و ئاسته‌ی له‌گه‌ڵتان بمرین و له‌گه‌ڵتان بژین.</VERS>
      <VERS vnumber="4">زۆر متمانه‌م پێتان هه‌یه‌ و زۆر شانازیشتان پێوه‌ ده‌كه‌م، له‌ هه‌موو ته‌نگانه‌كانمان‌دا پڕبووم له‌ دڵنه‌وایی و خۆشییه‌كی له‌ ڕادده‌به‌ده‌ر.  </VERS>
      <VERS vnumber="5">
          چونكه‌ له‌وه‌ته‌ی هاتووینه‌ته‌ مه‌كدۆنیا، جه‌سته‌مان حه‌سانه‌وه‌ی نه‌بووه‌، به‌ڵكو له‌ هه‌موو لایه‌ك هه‌راسان بووین، له‌ ده‌ره‌وه‌ ناكۆكی و له‌ ناوه‌وه‌ ترس.</VERS>
      <VERS vnumber="6">به‌ڵام خودا كه‌ دڵنه‌وایی ماتومه‌لوله‌كان ده‌كات، به‌ هاتنی تیتۆس دڵنه‌وایی كردین،</VERS>
      <VERS vnumber="7">نه‌ك ته‌نها به‌ هاتنی، به‌ڵكو به‌و دڵنه‌واییه‌ی له‌لایه‌ن ئێوه‌ كراوه‌. بۆی گێڕاینه‌وه‌ له‌مه‌ڕ په‌رۆشی و په‌ژاره‌ و دڵگه‌رمیتان بۆ من، زیاتر دڵشاد بووم.  </VERS>
      <VERS vnumber="8">
          جا ئه‌گه‌ر به‌ نامه‌كه‌ خه‌مبارم كردبن، په‌شیمان نیم، هه‌رچه‌نده‌ په‌شیمان بوومه‌وه‌، چونكه‌ ده‌بینم نامه‌كه‌ بۆ ماوه‌یه‌ك خه‌مباری كردن.</VERS>
      <VERS vnumber="9">به‌ڵام ئێستا دڵشادم، نه‌ك كه‌ خه‌مبار بوون، به‌ڵكو چونكه‌ خه‌مباریتان ئێوه‌ی بۆ تۆبه‌كردن برد. چونكه‌ به‌گوێره‌ی ویستی خودا خه‌مبار بوون، تاكو به‌هۆی ئێمه‌وه‌ هیچ زیانێك نه‌كه‌ن.</VERS>
      <VERS vnumber="10">چونكه‌ خه‌مباری به‌گوێره‌ی ویستی خودا، تۆبه‌كردنی به‌ره‌و ڕزگاری تێدایه‌ و بێ په‌شیمانییه‌، به‌ڵام خه‌مباری جیهان مردنی تێدایه‌.</VERS>
      <VERS vnumber="11">كه‌واته‌ سه‌یر بكه‌ن خه‌مباری به‌گوێره‌ی ویستی خودا چه‌ندی له‌ ئێوه‌دا به‌رهه‌م هێناوه‌: چ په‌رۆشییه‌ك، چ پاكانه‌یه‌ك، چ تووڕه‌ییه‌ك، چ ترسێك، چ تامه‌زرۆییه‌ك، چ دڵگه‌رمییه‌ك، چ حه‌زێك بۆ دادپه‌روه‌ری! له‌ هه‌موو شتێك‌دا خۆتان سه‌لماند كه‌ بێ‌تاوانن له‌و باسه‌دا.</VERS>
      <VERS vnumber="12">كه‌واته‌ ئه‌گه‌ر بۆم نووسیون، له‌ پێناوی تاوانبار یاخود تاوان لێ‌كراو نییه‌، به‌ڵكو تاكو په‌رۆشیمان بۆ ئێوه‌ له‌به‌رده‌م خودا بۆتان ده‌ربكه‌وێت،</VERS>
      <VERS vnumber="13">بۆیه‌ دڵنه‌وایی كراین.  به‌ڵام له‌سه‌ر دڵنه‌واییه‌كه‌، به‌هۆی دڵخۆشی تیتۆس زۆر زیاتر دڵخۆش بووین، چونكه‌ گیانی به‌ هه‌مووتان حه‌سایه‌وه‌.</VERS>
      <VERS vnumber="14">ئه‌گه‌ر به‌رامبه‌ر ئه‌و شانازیم به‌ ئێوه‌ كردبێت، شه‌رمم نه‌كردووه‌، به‌ڵكو وه‌ك هه‌موو شتێكمان به‌ ڕاستگۆیی پێ وتن، شانازیمان لای تیتۆس بووه‌ ڕاستی.</VERS>
      <VERS vnumber="15">دڵیشی زیاتر بۆتان ده‌چێت كه‌ یادی گوێڕایه‌ڵی هه‌مووتان ده‌كاته‌وه‌، چۆن به‌ ترس و له‌رزه‌وه‌ پێشوازیتان لێ‌كرد.</VERS>
      <VERS vnumber="16">دڵشادم كه‌ له‌ هه‌موو شتێك‌دا لێتان دڵنیام.  </VERS>
    </CHAPTER>
    <CHAPTER cnumber="8">
      <VERS vnumber="1">
          ئێستاش خوشكان، برایان، حه‌زده‌كه‌ین نیعمه‌تی خودا بزانن كه‌ دراوه‌ته‌ كڵێساكانی مه‌كدۆنیا.</VERS>
      <VERS vnumber="2">له‌ ئه‌زموونی توندی ته‌نگانه‌ خۆشییان لێ ڕژا و هه‌ژاری سه‌ختیان لێ ڕژایه‌وه‌ بۆ دڵفراونی ده‌وڵه‌مه‌ندییان.</VERS>
      <VERS vnumber="3">شایه‌تی ده‌ده‌م كه‌ له‌ خۆیانه‌وه‌ به‌گوێره‌ی توانا و له‌ سه‌رووی توانا به‌خشییان.</VERS>
      <VERS vnumber="4">لێمان پاڕانه‌وه‌ و زۆر تكایان كرد تاكو نیعمه‌تی به‌شداربوون له‌ خزمه‌تی پیرۆزكراوان وه‌ربگرن.</VERS>
      <VERS vnumber="5">نه‌ك وه‌ك ئه‌وه‌ی چاوه‌ڕێمان ده‌كرد، به‌ڵكو یه‌كه‌م جار خۆیان دایه‌ خوداوه‌ند ئینجا ئێمه‌، به‌ خواستی خودا،</VERS>
      <VERS vnumber="6">تاكو تكامان له‌ تیتۆس كرد كه‌ ئه‌م نیعمه‌ته‌ی له‌لاتان ده‌ستی پێكردووه‌ ته‌واوی بكات.</VERS>
      <VERS vnumber="7">به‌ڵام وه‌ك له‌ هه‌موو شتێك زیاد ده‌كه‌ن - له‌ باوه‌ڕ، له‌ قسه‌كردن، له‌ زانیاری، له‌ هه‌موو په‌رۆشییه‌ك، له‌ خۆشه‌ویستییان بۆ ئێمه‌ - ئاوا له‌م نیعمه‌ته‌ش زیاد بكه‌ن.  </VERS>
      <VERS vnumber="8">
          وه‌ك فه‌رمان نادوێم، به‌ڵكو ڕاسته‌قینه‌یی خۆشه‌ویستیتان به‌ به‌راورد له‌گه‌ڵ په‌رۆشی كه‌سانی دیكه‌ تاقی ده‌كه‌مه‌وه‌.</VERS>
      <VERS vnumber="9">چونكه‌ نیعمه‌تی عیسای مه‌سیحی خوداوه‌ندمان ده‌زانن، هه‌رچه‌نده‌ ده‌وڵه‌مه‌نده‌، له‌ پێناوی ئێوه‌دا بووه‌ هه‌ژار، تا ئێوه‌ به‌ هه‌ژاری ئه‌و ده‌وڵه‌مه‌ند بن.  </VERS>
      <VERS vnumber="10">
          له‌مه‌ش‌دا بۆچوونێك ده‌ده‌م، چونكه‌ ئه‌مه‌ سوودمه‌نده‌ بۆتان: ئێوه‌ پار ده‌ستتان پێ‌كرد ببه‌خشن، نه‌ك ته‌نها ئه‌مه‌تان كردووه‌، به‌ڵكو خواستوشتانه‌.</VERS>
      <VERS vnumber="11">به‌ڵام ئێستا كاره‌كه‌ش ته‌واو بكه‌ن، هه‌روه‌ك په‌رۆشی خواستی بوون، ئاوا ته‌واوكردنیش به‌ خواستی خۆتانه‌.</VERS>
      <VERS vnumber="12">چونكه‌ ئه‌گه‌ر په‌رۆشی هه‌بێت، به‌گوێره‌ی ئه‌وه‌ی یه‌كێك هه‌یه‌تی په‌سه‌نده‌، نه‌ك به‌گوێره‌ی ئه‌وه‌ی نییه‌تی.  </VERS>
      <VERS vnumber="13">
          مه‌به‌ستم ئه‌وه‌ نییه‌ خه‌ڵكی دیكه‌ بحه‌سێنه‌وه‌ و فشارم له‌سه‌ر ئێوه‌ بێت، به‌ڵكو به‌ یه‌كسانی.</VERS>
      <VERS vnumber="14">له‌ كاتی ئێستادا با لێڕژانتان بۆ نه‌بوونییان بێت، بۆ ئه‌وه‌ی لێڕژانیان بۆ نه‌بوونیتان بێت، ئینجا ببێته‌ یه‌كسانی.</VERS>
      <VERS vnumber="15">وه‌ك نووسراوه‌: {نه‌ زۆره‌كه‌ زیادی كرد و نه‌ كه‌مه‌كه‌ كه‌می كرد.}  </VERS>
      <VERS vnumber="16">
          به‌ڵام سوپاس بۆ خودا كه‌ هه‌مان په‌رۆشی خسته‌ دڵی تیتۆس بۆ ئێوه‌.</VERS>
      <VERS vnumber="17">چونكه‌ پێشوازی له‌ داواكارییه‌كه‌ی كرد، به‌ زیاتر په‌رۆشییه‌وه‌، ده‌ستپێك له‌لای خۆیه‌وه‌ بۆ لاتان به‌ڕێ‌كه‌وت.</VERS>
      <VERS vnumber="18">برایه‌كمان له‌گه‌ڵی‌دا نارد كه‌ له‌ خزمه‌تكرنی‌دا بۆ ئینجیل هه‌موو كڵێساكان ستایشی ده‌كه‌ن.</VERS>
      <VERS vnumber="19">نه‌ك ته‌نها ئه‌وه‌، به‌ڵكو له‌لایه‌ن كڵێساكانه‌وه‌ بۆ هاوڕێیه‌تیمان هه‌ڵبژێردراوه‌، له‌گه‌ڵ ئه‌و نیعمه‌ته‌ی له‌لایه‌ن ئێمه‌وه‌ خزمه‌ت ده‌كرێت بۆ شكۆی خودی خوداوه‌ند و بۆ په‌رۆشیتان.</VERS>
      <VERS vnumber="20">خۆمان له‌مه‌ ده‌پارێزین، نه‌وه‌ك كه‌سێك له‌ گه‌وره‌یی ئه‌م خزمه‌ته‌ی له‌لایه‌ن ئێمه‌وه‌یه‌ گله‌ییمان لێ بكات.</VERS>
      <VERS vnumber="21">چونكه‌ به‌ نیازی چاكه‌ین، نه‌ك ته‌نها له‌به‌رده‌م خوداوه‌ند، به‌ڵكو له‌به‌رده‌م خه‌ڵكیش.  </VERS>
      <VERS vnumber="22">
          له‌گه‌ڵ ئه‌وان‌دا برایه‌كمان نارد، كه‌ زۆر جار له‌ زۆر شت تاقیمان كرده‌وه‌ چاڵاك بوو، ئێستاش به‌و دڵنیاییه‌ زۆره‌ی له‌ ئێوه‌ی هه‌یه‌ زۆر چاڵاكتره‌.</VERS>
      <VERS vnumber="23">له‌مه‌ڕ تیتۆس، ئه‌و هاوبه‌ش و هاوكارمه‌ بۆ ئێوه‌، به‌ڵام ئه‌م برایانه‌ په‌یامبه‌ری كڵێساكانن، شكۆمه‌ندی بۆ مه‌سیح.</VERS>
      <VERS vnumber="24">بۆیه‌ به‌ڵگه‌ی خۆشه‌ویستی خۆتان و هۆی شانازیمان به‌ ئێوه‌، له‌به‌رده‌م كڵێساكان بۆیان نمایش بكه‌ن.  </VERS>
    </CHAPTER>
    <CHAPTER cnumber="9">
      <VERS vnumber="1">
          سه‌باره‌ت به‌ خزمه‌ت بۆ پیرۆزكراوان، پێویست نییه‌ بۆتان بنووسم،</VERS>
      <VERS vnumber="2">چونكه‌ په‌رۆشیتان ده‌زانم و له‌لای مه‌كدۆنییه‌كان شانازیم پێ‌كردووه‌، كه‌وا ئێوه‌ له‌ ئه‌خائیا له‌ پاره‌وه‌ ئاماده‌بوون و دڵگه‌رمیتان زۆرانی جۆش‌دا.</VERS>
      <VERS vnumber="3">به‌ڵام برایان ده‌نێرم، نه‌وه‌ك له‌م باره‌یه‌وه‌ شانازیمان پێتان پووچه‌ڵ بێته‌وه‌، تاكو وه‌ك وتم ئاماده‌بن،</VERS>
      <VERS vnumber="4">بۆ ئه‌وه‌ی ئه‌گه‌ر هه‌ندێك له‌ مه‌كدۆنییه‌كان له‌گه‌ڵم هاتن و ئێوه‌یان به‌ نائاماده‌ییه‌وه‌ بینی، ئێمه‌ شه‌رمه‌زار ده‌بین چونكه‌ متمانه‌مان پێتان هه‌بوو - - ئێوه‌ش، به‌ڵام نایڵێم.</VERS>
      <VERS vnumber="5">بۆیه‌ به‌ پێویستم زانی له‌ برایان بپاڕێمه‌وه‌، تاكو پێشڕه‌وی بكه‌ن بۆ لاتان و زوو ئه‌و به‌خشینه‌تان ڕێك بخه‌ن كه‌ پێشتر به‌ڵێنتان داوه‌، تاكو وه‌ك به‌خشینی دڵفراوانه‌ بێت، نه‌ك ڕه‌زیلی.  </VERS>
      <VERS vnumber="6">
          ئه‌مه‌ش بزانن: (ئه‌وه‌ی كه‌م بچێنێت كه‌م ده‌دروێته‌وه‌، ئه‌وه‌ی به‌ دڵفراوانی بچێنێ به‌ دڵفراوانی ده‌دروێته‌وه‌).</VERS>
      <VERS vnumber="7">با هه‌ریه‌كه‌ ئه‌وه‌نده‌ی له‌سه‌ر دڵیه‌تی بیدات، نه‌ك به‌ دڵته‌نگی و ناچاری، چونكه‌ ئه‌وه‌ی به‌ دڵخۆشییه‌وه‌ ببه‌خشێت خودا خۆشی‌ده‌وێت.</VERS>
      <VERS vnumber="8">خوداش ده‌توانێت هه‌موو نیعمه‌تێكتان بۆ بڕژێنێته‌وه‌، تاكو له‌ هه‌موو شتێك هه‌موو كاتێ به‌ ته‌واوی به‌ستان بێت، له‌ هه‌موو كردارێكی باش بڕژێنه‌وه‌.</VERS>
      <VERS vnumber="9">وه‌ك نووسراوه‌:  { به‌ دڵفراوانییه‌وه‌ به‌ هه‌ژاران ده‌به‌خشێته‌وه‌،ڕاستودروستییه‌كه‌ی تاهه‌تایه‌ ده‌مێنێته‌وه‌.}</VERS>
      <VERS vnumber="10">جا ئه‌وه‌ی تۆو بۆ تۆوده‌ر و نان بۆ خۆراك دابین ده‌كات، تۆوتان دابین ده‌كات و چه‌ندباره‌ی ده‌كات و به‌رهه‌می ڕاستودروستیتان زیاد ده‌كات.</VERS>
      <VERS vnumber="11">له‌ هه‌موو شتێك ده‌وڵه‌مه‌ند ده‌بن، به‌ هه‌موو ده‌ست‌فراوانییه‌ك كه‌ به‌هۆی ئێمه‌ سوپاسی خودای لێ ده‌كه‌وێته‌وه‌.  </VERS>
      <VERS vnumber="12">
          چونكه‌ كردنی ئه‌م خزمه‌ته‌ ته‌نها پێویستی پیرۆزكراوان پڕ ناكاته‌وه‌، به‌ڵكو سوپاسكردنی زۆر بۆ خودا زیاد ده‌كات.</VERS>
      <VERS vnumber="13">به‌ ئه‌زموونی ئه‌م خزمه‌ته‌، خودا شكۆدار ده‌كه‌ن له‌سه‌ر گوێڕایه‌ڵی دانپیانانتان به‌ ئینجیلی مه‌سیح و ده‌ست‌فراوانی دابه‌شكردنتان بۆیان و بۆ هه‌مووان.</VERS>
      <VERS vnumber="14">هه‌روه‌ها له‌ پاڕانه‌وه‌یان بۆ ئێوه‌، تامه‌زرۆی ئێوه‌ن له‌به‌ر ئه‌و نیعمه‌ته‌ له‌ ڕادده‌به‌ده‌ره‌ی خودا كه‌ له‌ پێتان دراوه‌.</VERS>
      <VERS vnumber="15">سوپاس بۆ خودا له‌ پێناوی ئه‌م به‌خشینه‌ی كه‌ به‌ ده‌م باس ناكرێت.  </VERS>
    </CHAPTER>
    <CHAPTER cnumber="10">
      <VERS vnumber="1">
          خۆم وه‌ك پۆڵۆس، به‌ نه‌رم و نیانی مه‌سیح لێتان ده‌پاڕێمه‌وه‌ - - كه‌وا ده‌ڵێن شه‌رمنم كاتێ ڕووبه‌ڕووم له‌گه‌ڵ ئێوه‌، به‌ڵام به‌سه‌رتانه‌وه‌ بوێرم كه‌ لێتان دوورم.</VERS>
      <VERS vnumber="2">داواكارم كه‌ ئاماده‌بم بوێر نه‌بم به‌و متمانه‌یه‌ی كه‌ ده‌بینم له‌گه‌ڵ هه‌ندێك ده‌وێرم كه‌ واده‌زانن ئێمه‌ به‌گوێره‌ی جه‌سته‌ ده‌ژین.</VERS>
      <VERS vnumber="3">هه‌رچه‌نده‌ له‌ جه‌سته‌دا ده‌ژین، به‌گوێره‌ی جه‌سته‌ ناجه‌نگین.</VERS>
      <VERS vnumber="4">چونكه‌ چه‌كی شه‌ڕكردنمان جه‌سته‌یی نییه‌، به‌ڵكو به‌ خوداوه‌ توانای وێرانكردنی قه‌ڵای هه‌یه‌،</VERS>
      <VERS vnumber="5">هه‌موو به‌ڵگه‌یه‌ك و هه‌ر شتێك كه‌ بۆ به‌رهه‌ڵستی زانیاری خودا قیت‌بێته‌وه‌ وێرانی ده‌كه‌ین، هه‌موو بیرێكیش بۆ گوێڕایه‌ڵی مه‌سیح به‌ دیل ده‌گرین.</VERS>
      <VERS vnumber="6">ئاماده‌ین كاتێ گوێڕایه‌ڵیتان ته‌واو بێت سزای هه‌موو یاخیبوونێك بده‌ین.  </VERS>
      <VERS vnumber="7">
          ئێوه‌ سه‌یری ڕواڵه‌ت ده‌كه‌ن. ئه‌گه‌ر یه‌كێك دڵنیابێت كه‌ به‌خۆی هی مه‌سیحه‌، با بۆ خۆی بزانێت، وه‌ك ئه‌و هی مه‌سیحه‌، ئێمه‌ش ئاواین.</VERS>
      <VERS vnumber="8">چونكه‌ ئه‌گه‌ر تۆزێك زیاتر شانازیم به‌ ده‌سه‌ڵاتمان كردبێت ئه‌وه‌ی خوداوه‌ند داویه‌تی بۆ بنیادنانتان نه‌ك بۆ وێرانكردنتان، شه‌رمی پێوه‌ ناكه‌م.</VERS>
      <VERS vnumber="9">نامه‌وێ وا ده‌ركه‌وم كه‌وا به‌ نامه‌كان ده‌تانترسێنم.</VERS>
      <VERS vnumber="10">چونكه‌ هه‌ندێك ده‌ڵێن: (نامه‌كان قورس و به‌هێزه‌، به‌ڵام ئاماده‌بوونی خۆی لاوازه‌ و قسه‌ به‌تاڵه‌.)</VERS>
      <VERS vnumber="11">با ئه‌م كه‌سه‌ بزانێت، وه‌ك ئه‌وه‌ی له‌ قسه‌ی نامه‌كانه‌ كه‌ دوورین، به‌ كاركردنیش ئاوا ئاماده‌ین.  </VERS>
      <VERS vnumber="12">
          چونكه‌ ناوێرین خۆمان له‌گه‌ڵ ئه‌وانه‌ پۆلین یاخود به‌راورد بكه‌ین كه‌ خۆیان ده‌سه‌لمێنن. به‌ڵكو كه‌ خۆیان به‌ خۆیان ده‌پێون و خۆیان به‌ خۆیان به‌راورد ده‌كه‌ن، تێ‌ناگه‌ن!</VERS>
      <VERS vnumber="13">به‌ڵام ئێمه‌ زیاد له‌ پێوانه‌ شانازی ناكه‌ین، به‌ڵكو به‌گوێره‌ی پێوانه‌ی ئه‌و سنووره‌ی خودا بۆی داناوین، تاكو ئاستێك كه‌ بگه‌ینه‌ ئێوه‌ش.</VERS>
      <VERS vnumber="14">سنووری خۆمان نابڕین وه‌ك پێتان نه‌گه‌ین، چونكه‌ له‌ ئینجیلی مه‌سیح گه‌یشتینه‌ ئێوه‌ش.</VERS>
      <VERS vnumber="15">زیاد له‌ پێوانه‌ شانازی به‌ ڕه‌نجی خه‌ڵكی ناكه‌ین، به‌ڵكو وه‌ك هیوادارین، وا باوه‌ڕتان گه‌شه‌ ده‌كات، له‌نێوانتان‌دا سنوورمان زۆر زیاد ده‌بێت،</VERS>
      <VERS vnumber="16">تاكو موژده‌ بده‌ینه‌ هه‌رێمه‌كانی دوورتر له‌ ئێوه‌ش، نابێت شانازی بكه‌ین به‌و كاره‌ی له‌ سنووری یه‌كێكی دیكه‌ كراوه‌.</VERS>
      <VERS vnumber="17">{ئه‌وه‌ی شانازی ده‌كات، با شانازی به‌ خوداوه‌ند بكات.}</VERS>
      <VERS vnumber="18">چونكه‌ ئه‌وه‌ی خۆی ده‌سه‌لمێنێت په‌سه‌ند نییه‌، به‌ڵكو ئه‌وه‌ی خوداوه‌ند ده‌یسه‌لمێنێت.  </VERS>
    </CHAPTER>
    <CHAPTER cnumber="11">
      <VERS vnumber="1">
          هیوادارم به‌رگه‌ی هه‌ندێك گێلایه‌تی من بگرن، هه‌رچه‌نده‌ به‌رگه‌شم ده‌گرن.</VERS>
      <VERS vnumber="2">ئیره‌ییه‌كی خوداییانه‌ ئیره‌ییم بۆتان هه‌یه‌، چونكه‌ له‌ پیاوێك نیشانم كردن، تاكو وه‌ك پاكیزه‌یه‌كی پاك پێشكه‌شی مه‌سیحتان بكه‌م.</VERS>
      <VERS vnumber="3">به‌ڵام ده‌ترسم، وه‌ك ماره‌كه‌ حه‌وای به‌ فێڵه‌كه‌ی خه‌ڵه‌تاند، بیری ئێوه‌ش له‌و دڵسۆزی و پاكییه‌ بۆ مه‌سیح چه‌واشه‌ بكرێت.</VERS>
      <VERS vnumber="4">چونكه‌ ئه‌گه‌ر یه‌كێك بێ و عیسایه‌كی دیكه‌ ڕابگه‌یه‌نێت جیاواز له‌وه‌ی ڕامانگه‌یاند، یان ڕۆحێكی دیكه‌ وه‌رگرن جیاواز له‌وه‌ی وه‌رتانگرت، یان ئینجیلێكی دیكه‌ جیاواز له‌وه‌ی وه‌رتانگرت، ئه‌وا باش به‌رگه‌ی ده‌گرن.</VERS>
      <VERS vnumber="5">وا ده‌زانم هیچم له‌و (نێردراوه‌ به‌رزانه‌) كه‌متر نییه‌.</VERS>
      <VERS vnumber="6">ئه‌گه‌ر له‌ قسه‌كردن زمان پاراو نیم، خۆ زانیاریم هه‌یه‌، به‌ڵكو له‌ هه‌ر لایه‌ك و له‌ هه‌موو شتێك بۆ ئێوه‌مان ده‌رخست.  </VERS>
      <VERS vnumber="7">
          یاخود گوناهم كردووه‌ كه‌ خۆم نزم كرده‌وه‌ تاكو ئێوه‌ به‌رز بنه‌وه‌، چونكه‌ به‌خۆڕایی موژده‌ی ئینجیلی خودام بۆ جاڕدان؟</VERS>
      <VERS vnumber="8">كڵێساكانی دیكه‌م تاڵان كرد كه‌ خه‌رجیم لێیان وه‌رگرت بۆ خزمه‌ته‌كه‌تان.</VERS>
      <VERS vnumber="9">كه‌ له‌گه‌ڵتان بووم و پێویستیم هه‌بوو، قورساییم نه‌خسته‌ سه‌ر كه‌س، چونكه‌ برایان له‌ مه‌كدۆنیاوه‌ هاتن پێویستییه‌كانی منیان پڕكرده‌وه‌. له‌ هه‌موو شتێك‌دا خۆم پاراست تا قورسایی نه‌خه‌مه‌ سه‌رتان و خۆمی لێ ده‌پارێزم.</VERS>
      <VERS vnumber="10">وه‌ك ڕاستی مه‌سیح له‌ من دایه‌، له‌ ناوچه‌كانی ئه‌خائیا ئه‌م شانازیه‌م لێ ناسه‌ندرێته‌وه‌.</VERS>
      <VERS vnumber="11">بۆچی؟ ئایا چونكه‌ ئێوه‌م خۆشناوێت؟ خودا ده‌زانێت.  </VERS>
      <VERS vnumber="12">
          به‌ڵام ئه‌وه‌ی ده‌یكه‌م، وا ده‌یكه‌م، تاكو هه‌لی هه‌ڵپه‌رستان ببڕم كه‌ ده‌یانه‌وێت ده‌ریبخه‌ن له‌وه‌ی شانازی پێوه‌ ده‌كه‌ن گوایا ئه‌وان وه‌ك ئێمه‌ن.</VERS>
      <VERS vnumber="13">چونكه‌ ئه‌مانه‌ نێردراوی درۆزنن و كارگه‌ری فێڵبازن، خۆیان بۆ شێوه‌ی نێردراوی مه‌سیح ده‌گۆڕن.</VERS>
      <VERS vnumber="14">سه‌یر نییه‌، چونكه‌ شه‌یتان خۆی بۆ شێوه‌ی فریشته‌ی ڕووناكی ده‌گۆڕێت.</VERS>
      <VERS vnumber="15">كه‌واته‌ شتێكی گه‌وره‌ نییه‌ ئه‌گه‌ر خزمه‌تكارانی خۆیان بۆ شێوه‌ی خزمه‌تكاری ڕاستودروستی بگۆڕن. دواڕۆژیان به‌گوێره‌ی كرداریان ده‌بێت.  </VERS>
      <VERS vnumber="16">
          دیسان ده‌یڵێمه‌وه‌: كه‌س به‌ گێلم نه‌زانێت. ئه‌گینا وه‌ك گێلێك په‌سه‌ندم بكه‌ن، تاكو منیش تۆزێك شانازی بكه‌م.</VERS>
      <VERS vnumber="17">له‌م متمانه‌یه‌دا بۆ شانازی‌كردن، ئه‌وه‌ی ده‌یڵێم به‌گوێره‌ی خوداوه‌ند نییه‌، به‌ڵكو وه‌ك له‌ گێلایه‌تی بێت.</VERS>
      <VERS vnumber="18">كه‌ زۆر كه‌س به‌گوێره‌ی جه‌سته‌ شانازی ده‌كه‌ن، منیش شانازی ده‌كه‌م.</VERS>
      <VERS vnumber="19">كه‌ به‌ شادییه‌وه‌ به‌رگه‌ی گێله‌كان ده‌گرن، چونكه‌ خۆتان ئه‌وه‌نده‌ دانان!</VERS>
      <VERS vnumber="20">چونكه‌ ئه‌گه‌ر یه‌كێك ئێوه‌ بكاته‌ كۆیله‌ به‌رگه‌ ده‌گرن، ئه‌گه‌ر یه‌كێك بتانخوات، ئه‌گه‌ر یه‌كێك بۆ خۆی بتانقۆزێته‌وه‌، ئه‌گه‌ر یه‌كێك خۆی به‌رز بكاته‌وه‌، یاخود ئه‌گه‌ر یه‌كێك له‌ ڕووتان بدات، به‌رگه‌ ده‌گرن!</VERS>
      <VERS vnumber="21">بۆ شه‌رمه‌زاریم، پێویسته‌ بڵێم سه‌باره‌ت به‌مه‌ چه‌ند لاواز بووین!  له‌ چی ئه‌وان ئازان - به‌ گێلایه‌تی ده‌ڵێم - منیش تیای‌دا ئازام.</VERS>
      <VERS vnumber="22">ئایا عیبرانین؟ منیش. ئایا ئیسرائیلین؟ منیش. ئایا نه‌وه‌ی ئیبراهیمن؟ منیش.</VERS>
      <VERS vnumber="23">ئایا خزمه‌تكاری مه‌سیحن؟ - وه‌ك مێشك تێكچووێك ده‌ڵێم - من باشترم. من زیاتر ڕه‌نجم داوه‌، له‌ زیندان‌ زیاتر، له‌ داركاریكردن زیاتر، ڕووبه‌ڕووبوونه‌وه‌ی مردن زۆر جار.</VERS>
      <VERS vnumber="24">جوله‌كه‌ پێنج جار چل قامچی كه‌م یه‌كیان لێداوم،</VERS>
      <VERS vnumber="25">سێ جار داركاری كراوم، جارێك به‌ردباران كراوم، سێ جار له‌ كه‌شتی‌دا بووم و شكاوه‌، شه‌و و ڕۆژێكم له‌ قووڵایی ده‌ریادا به‌سه‌ربرد.</VERS>
      <VERS vnumber="26">له‌ گه‌شتی زۆردا، كه‌وتوومه‌ته‌ مه‌ترسی ڕووبار و مه‌ترسی چه‌ته‌، مه‌ترسی گه‌له‌كه‌م و مه‌ترسی نه‌ته‌وان، مه‌ترسی له‌ شار و مه‌ترسی له‌ ده‌شت، مه‌ترسی له‌ ده‌ریا و مه‌ترسی خوشكان و برایانی درۆزن،</VERS>
      <VERS vnumber="27">به‌ ڕه‌نجدان و ماندوویی، به‌ شه‌ونخونی زۆر، به‌ برسیێتی و تینوێتی، به‌ ڕۆژووگرتنی زۆر، به‌ سه‌رما و ڕووتی.</VERS>
      <VERS vnumber="28">ئه‌مانه‌ هه‌موو له‌لایه‌ك، ڕۆژ به‌ ڕۆژ گرنگیدان به‌ هه‌موو كڵێساكان له‌سه‌رم كه‌ڵه‌كه‌ ده‌بێت.</VERS>
      <VERS vnumber="29">كێ لاواز ده‌بێ‌ و من لاواز نابم؟ كێ كه‌وتۆته‌ گوناه‌ و من ناسووتێم؟  </VERS>
      <VERS vnumber="30">
          ئه‌گه‌ر شانازی پێویست بێت، ئه‌وا به‌ شته‌كانی لاوازیم شانازی ده‌كه‌م.</VERS>
      <VERS vnumber="31">خودا، باوكی عیسای خوداوه‌ند ئه‌وه‌ی تاهه‌تایه‌ ستایش ده‌كرێت ده‌زانێت درۆ ناكه‌م.</VERS>
      <VERS vnumber="32">له‌ دیمه‌شق، فه‌رمانڕه‌وایه‌كه‌ی ئاریتاسی پاشا پاسه‌وانی شاری دیمه‌شقییه‌كانیان ده‌كرد، بۆ گرتنم.</VERS>
      <VERS vnumber="33">به‌ڵام له‌ناو سه‌به‌ته‌دا و له‌ په‌نجه‌ره‌ی شووره‌كه‌ منیان شۆڕكرده‌وه‌ و له‌ ده‌ستی ڕزگار بووم.  </VERS>
    </CHAPTER>
    <CHAPTER cnumber="12">
      <VERS vnumber="1">
          پێویسته‌ شانازی بكه‌م، هه‌رچه‌نده‌ سوودبه‌خش نییه‌، جا بۆ بینینی خوداوه‌ند و ئاشكراكراوی ئه‌و دێم.</VERS>
      <VERS vnumber="2">مرۆڤێك ده‌ناسم له‌ مه‌سیح‌دا، پێش چوارده‌ ساڵ بۆ ئاسمانی سێیه‌م ڕفێندرا، ئایا به‌ له‌شه‌وه‌ یاخود بێ له‌ش، نازانم، خودا ده‌زانێت.</VERS>
      <VERS vnumber="3">ده‌زانم ئه‌م مرۆڤه‌ - به‌ له‌شه‌وه‌ یاخود بێ له‌ش، نازانم، خودا ده‌زانێت -</VERS>
      <VERS vnumber="4">بۆ به‌هه‌شت ڕفێندرا، قسه‌یه‌كی بیست كه‌ ده‌رنابڕدرێت و مرۆڤ نابێت باسی بكات.</VERS>
      <VERS vnumber="5">به‌مه‌ شانازی ده‌كه‌م، به‌ڵام شانازی به‌خۆم ناكه‌م، مه‌گه‌ر به‌ لاوازییه‌كانم.</VERS>
      <VERS vnumber="6">چونكه‌ ئه‌گه‌ر بمه‌وێت شانازی بكه‌م، گێل نابم، چونكه‌ ڕاستی ده‌ڵێم، به‌ڵام خۆم ده‌پارێزم نه‌وه‌ك یه‌كێك وا له‌ من بگات زیاتر له‌وه‌ی ده‌مبینن و لێم ده‌بیستن.  </VERS>
      <VERS vnumber="7">
          نه‌وه‌ك به‌ گه‌وره‌یی ئاشكرا كراوان لووتبه‌رز بم، له‌ جه‌سته‌دا دڕكێكم درایێ، په‌یامنێری شه‌یتان ئازارم ده‌دات، تاكو لووتبه‌رز نه‌بم.</VERS>
      <VERS vnumber="8">بۆ ئه‌مه‌ سێ جار له‌ خوداوه‌ند پاڕامه‌وه‌ له‌ كۆڵم بكاته‌وه‌،</VERS>
      <VERS vnumber="9">پێی فه‌رمووم: (نیعمه‌تی منت به‌سه‌، چونكه‌ هێزی من له‌ لاوازی ته‌واو ده‌بێت.) بۆیه‌ به‌وپه‌ڕی شادییه‌وه‌ شانازی به‌ لاوازیم ده‌كه‌م، تاكو هێزی مه‌سیح بێته‌ سه‌رم.</VERS>
      <VERS vnumber="10">بۆیه‌ له‌ پێناوی مه‌سیح‌دا، به‌ لاوازی و سووكایه‌تی و ناخۆشی و چه‌وسانه‌وه‌ و ته‌نگانه‌ دڵخۆش ده‌بم، چونكه‌ هه‌ر كاتێ لاوازبم ئه‌وا به‌هێزم.  </VERS>
      <VERS vnumber="11">
          بوومه‌ گێل، ناچارتان كردم. ده‌بووایه‌ له‌لایه‌ن ئێوه‌وه‌ بسه‌لمێندرێم، چونكه‌ هیچم له‌ (نێردراوه‌ به‌رزه‌كان) كه‌متر نییه‌، هه‌رچه‌نده‌ هیچ نیم.</VERS>
      <VERS vnumber="12">به‌وپه‌ڕی دانبه‌خۆداگرتنه‌وه‌ نیشانه‌كانی نێردراو له‌نێوانتان‌دا ئه‌نجام دراوه‌، به‌ نیشانه‌ و كاری سه‌یر و په‌رجو.</VERS>
      <VERS vnumber="13">چونكه‌ چیتان له‌ كڵێساكانی دیكه‌ كه‌متره‌، جگه‌ له‌وه‌ی خۆشم بارم گران نه‌كردوون؟ له‌م هه‌ڵه‌یه‌ گه‌رده‌نم ئازاد بكه‌ن!  </VERS>
      <VERS vnumber="14">
          ئه‌وا سێیه‌م جاره‌ ئاماده‌م بێمه‌ لاتان، نابمه‌ بارگرانیش. داوای شته‌كانتان ناكه‌م، به‌ڵكو خۆتان. چونكه‌ منداڵ بۆ دایك و باوك كۆناكاته‌وه‌، به‌ڵكو دایك و باوك بۆ منداڵ.</VERS>
      <VERS vnumber="15">منیش به‌وپه‌ڕی شادییه‌وه‌ بۆ ئێوه‌ خه‌رج ده‌كه‌م و خۆم خه‌رجی ده‌كه‌م. ئه‌گه‌ر ئێوه‌م زۆرتر خۆش‌ده‌وێت، ئایا كه‌متر منتان خۆش‌ده‌وێت؟</VERS>
      <VERS vnumber="16">ئیتر با وابێت، بارم گران نه‌كردوون. به‌ڵام كه‌ فێڵبازم، به‌ فێڵ لێم سه‌ندوون.</VERS>
      <VERS vnumber="17">ئایا به‌وانه‌ی بۆم ناردوون ڕووتاندنه‌وه‌م هه‌بووه‌؟</VERS>
      <VERS vnumber="18">له‌ تیتۆس پاڕامه‌وه‌ و براكه‌م له‌گه‌ڵی‌دا نارد. ئایا تیتۆس ڕووتاندنه‌وه‌ی هه‌بوو؟ ئایا به‌ هه‌مان ڕۆح ناژین، به‌ هه‌مان هه‌نگاو ناڕۆین؟  </VERS>
      <VERS vnumber="19">
          ئایا له‌و باوه‌ڕه‌دان ئه‌م هه‌مووه‌ بۆ به‌رگریكردن له‌ خۆمان ده‌یڵێین؟ له‌به‌رده‌م خودا له‌ مه‌سیح‌دا ده‌دووێن، هه‌موو شتێك بۆ بنیادنانتانه‌، ئه‌ی خۆشه‌ویستان.</VERS>
      <VERS vnumber="20">چونكه‌ ده‌ترسم كاتێ بێم و وه‌ك ده‌مه‌وێت نه‌تانبینم، ئێوه‌ش وا بمبینن كه‌ نه‌تانه‌وێت. نه‌وه‌ك ناكۆكی، چاوپیسی، تووڕه‌یی، تاقمكاری، بوختان، غه‌یبه‌ت، له‌خۆباییبوون، شێوان هه‌بێت.</VERS>
      <VERS vnumber="21">نه‌وه‌ك بێمه‌وه‌، خودام له‌لاتان نزمم بكاته‌وه‌ و زۆر خه‌فه‌ت بخۆم له‌وانه‌ی پێشتر گوناهیان كردووه‌، كه‌چی تۆبه‌یان نه‌كردووه‌ له‌و گڵاوی و به‌ڕه‌ڵایی و به‌دڕه‌وشتییه‌ی كردوویانه‌.  </VERS>
    </CHAPTER>
    <CHAPTER cnumber="13">
      <VERS vnumber="1">
          ئه‌مه‌ سێیه‌م جاره‌ دێمه‌ لاتان. {هه‌ر بابه‌تێك له‌سه‌ر زاری دوو یان سێ شایه‌ت ساغ ده‌كرێته‌وه‌.}</VERS>
      <VERS vnumber="2">پێشتر وتوومه‌ وه‌ك دووه‌م جار له‌لاتان بووم و ئێستا دوورم ده‌یڵێمه‌وه‌، بۆ ئه‌وانه‌ی پێشتر گوناهیان كرد و بۆ هه‌موو ئه‌وانی دیكه‌ش: كه‌ دێمه‌وه‌ به‌زه‌ییم نابێت،</VERS>
      <VERS vnumber="3">چونكه‌ ئێوه‌ داوای به‌ڵگه‌ ده‌كه‌ن كه‌وا مه‌سیح له‌ من‌دا ده‌دوێت. كه‌ بۆتان لاواز نییه‌، به‌ڵكو له‌نێوتان‌دا به‌هێزه‌.</VERS>
      <VERS vnumber="4">چونكه‌ هه‌رچه‌نده‌ له‌ لاوازی‌دا له‌ خاچ درا، به‌ڵام به‌ هێزی خودا زیندووه‌. ئێمه‌ش له‌ودا لاوازین، كه‌چی به‌ هێزی خودا له‌گه‌ڵ ئه‌ودا بۆ ئێوه‌ ده‌ژین.  </VERS>
      <VERS vnumber="5">
          خۆتان ئه‌زموون بكه‌ن ئاخۆ له‌ باوه‌ڕدان. له‌ خۆتان بكۆڵنه‌وه‌. ئایا نازانن كه‌ عیسای مه‌سیح له‌ ئێوه‌ دایه‌؟ ته‌نها ئه‌گه‌ر له‌ ئه‌زموون كه‌وتووبن.</VERS>
      <VERS vnumber="6">به‌ڵام هیوادارم بزانن كه‌ ئێمه‌ نه‌كه‌وتووین.</VERS>
      <VERS vnumber="7">ئینجا نوێژ بۆ خودا ده‌كه‌ین هیچ خراپه‌یه‌ك نه‌كه‌ن، ئه‌مه‌ش نه‌ك ده‌ربخه‌ین ئێمه‌ سه‌لمێندراوین، به‌ڵكو تاكو چاكه‌ بكه‌ن، هه‌رچه‌نده‌ ئێمه‌ وه‌ك كه‌وتوو بین.</VERS>
      <VERS vnumber="8">چونكه‌ ناتوانین هیچ شتێك له‌ دژی ڕاستی بكه‌ین، به‌ڵكو له‌ پێناوی ڕاستی.</VERS>
      <VERS vnumber="9">شادین كه‌ لاوازین و ئێوه‌ به‌هێزن، نوێژی ئێمه‌ش بۆ ته‌واوی ئێوه‌یه‌.</VERS>
      <VERS vnumber="10">بۆیه‌ ئه‌مانه‌ ده‌نووسم و دوورم، تاكو كه‌ له‌لاتان ئاماده‌بم ڕه‌ق نه‌جوڵێمه‌وه‌، به‌گوێره‌ی ئه‌و ده‌سه‌ڵاته‌ی خوداوه‌ند پێی داوم بۆ بنیادنان، نه‌ك وێرانكردن.  </VERS>
      <VERS vnumber="11">
          له‌ كۆتایی‌دا، خوشكان، برایان دڵشاد بن. بۆ ته‌واوی هه‌وڵ بده‌ن، یه‌كتری هانبده‌ن، هاوبیر بن، به‌ ئاشتی بژین. ئه‌وسا خودای خۆشه‌ویستی و ئاشتی له‌گه‌ڵتان ده‌بێت.  </VERS>
      <VERS vnumber="12">
          به‌ ماچی پیرۆز سڵاو له‌ یه‌كتری بكه‌ن.</VERS>
      <VERS vnumber="13">هه‌موو پیرۆزكراوان سڵاوتان لێ‌ده‌كه‌ن.  </VERS>
      <VERS vnumber="14">
          با نیعمه‌تی عیسای مه‌سیحی خوداوه‌ند و خۆشه‌ویستی خودا و هاوبه‌شی ڕۆحی پیرۆز له‌گه‌ڵ هه‌مووتان بێت.  </VERS>
    </CHAPTER>
  </BIBLEBOOK>
  <BIBLEBOOK bnumber="48" bname="Galatians" bsname="Gal">
    <CHAPTER cnumber="1">
      <VERS vnumber="1">پۆڵۆسی نێردراو - ئه‌وه‌ی نه‌ له‌لایه‌ن خه‌ڵك و نه‌ به‌هۆی مرۆڤێكه‌، به‌ڵكو له‌لایه‌ن عیسای مه‌سیح و خودای باوكه‌، كه‌وا له‌نێو مردووان هه‌ڵیستانده‌وه‌ -</VERS>
      <VERS vnumber="2">و هه‌موو ئه‌و برایانه‌ی له‌گه‌ڵم دان، </VERS>
      <VERS vnumber="3">
          نیعمه‌ت و ئاشتی خودای باوكمان و عیسای مه‌سیحی خوداوه‌ند له‌گه‌ڵتان بێت،</VERS>
      <VERS vnumber="4">ئه‌وه‌ی له‌ پێناوی گوناهه‌كانمان خۆی به‌خشی، تاكو به‌گوێره‌ی خواستی خودا و باوكمان، له‌م ڕۆژگاره‌ خراپه‌ی ئێستا ڕزگارمان بكات.</VERS>
      <VERS vnumber="5">تاهه‌تایه‌ شكۆمه‌ندی بۆ ئه‌وه‌. ئامین.  </VERS>
      <VERS vnumber="6">
          پێم سه‌یره‌ چۆن وا به‌ خێرایی، له‌وه‌ی به‌ نیعمه‌تی مه‌سیح بانگی كردوون، بۆ ئینجیلێكی دیكه‌ وه‌رده‌گه‌ڕێن!</VERS>
      <VERS vnumber="7">ئینجیلێكی دیكه‌ نییه‌، به‌ڵكو هه‌ندێ كه‌س ده‌یانه‌وێت سه‌رتان لێ بشێوێنن و ئینجیلی مه‌سیح بگۆڕن.</VERS>
      <VERS vnumber="8">به‌ڵام ته‌نانه‌ت ئه‌گه‌ر ئێمه‌ یان فریشته‌ی ئاسمان ئینجیلێكمان پێ‌دان، جگه‌ له‌و ئینجیله‌ی ئێمه‌ پێمان دان، با نه‌فره‌ت لێ‌كراو بێت.</VERS>
      <VERS vnumber="9">وه‌ك پێشتر پێمان وتوون ئێستاش پێتان ده‌ڵێمه‌وه‌: ئه‌گه‌ر یه‌كێك ئینجیلێكی پێ‌دان جگه‌ له‌وه‌ی په‌سه‌ندتان كرد، با نه‌فره‌ت لێ‌كراو بێت.  </VERS>
      <VERS vnumber="10">
          ئایا ئێستا بۆ به‌ده‌ست‌هێنانی ڕه‌زامه‌ندی خه‌ڵك هه‌وڵ ده‌ده‌م، یاخود ڕه‌زامه‌ندی خودا؟ یان ئایا داوای ئه‌وه‌ ده‌كه‌م خه‌ڵك ڕازی بكه‌م؟ ئه‌گه‌ر تا ئێستا خه‌ریكی ڕازیكردنی خه‌ڵك بوومایه‌، ئه‌وا نه‌ده‌بوومه‌ به‌نده‌ی مه‌سیح.  </VERS>
      <VERS vnumber="11">
          پێتان ده‌ڵێم، خوشكان، برایان، ئه‌و ئینجیله‌ی كه‌ جاڕم بۆی داوه‌، له‌ مرۆڤه‌وه‌ نییه‌.</VERS>
      <VERS vnumber="12">له‌ كه‌سیشم وه‌رنه‌گرتووه‌ و فێریش نه‌كراوم، به‌ڵكو به‌ ئاشكراكردنی عیسای مه‌سیحه‌.  </VERS>
      <VERS vnumber="13">
          چونكه‌ سه‌ربورده‌ی منتان بیستووه‌ له‌ جوله‌كایه‌تی، دڕندانه‌ كڵێسای خودام ده‌چه‌وسانده‌وه‌ و هه‌وڵم داوه‌ له‌ناوی ببه‌م.</VERS>
      <VERS vnumber="14">له‌ جوله‌كایه‌تی پێش زۆربه‌ی خه‌ڵك كه‌وتم له‌ نه‌وه‌ی خۆم، زۆر دڵگه‌رمتر بووم له‌وان بۆ دابونه‌ریتی باوكان.</VERS>
      <VERS vnumber="15">به‌ڵام كاتێ خودا - كه‌ له‌ سكی دایكمه‌وه‌ ته‌رخانی كردم و به‌ نیعمه‌تی خۆی بانگی كردم - خۆشحاڵ بوو</VERS>
      <VERS vnumber="16">كوڕه‌كه‌ی له‌ من‌دا ده‌ربكه‌وێت، تاكو له‌ناو نه‌ته‌وه‌كان موژده‌ بده‌م، یه‌كسه‌ر ڕاوێژم به‌ كه‌س نه‌كرد،</VERS>
      <VERS vnumber="17">سه‌رنه‌كه‌وتمه‌ ئۆرشه‌لیم بۆ لای ئه‌وانه‌ی پێش من نێردراو بوون، به‌ڵكو ڕۆیشتم بۆ عه‌ره‌بستان و دیسان گه‌ڕامه‌وه‌ دیمه‌شق.  </VERS>
      <VERS vnumber="18">
          ئینجا دوای سێ ساڵ سه‌ركه‌وتمه‌ ئۆرشه‌لیم، بۆ ئه‌وه‌ی په‌ترۆس بناسم، پازده‌ ڕۆژ لای ئه‌و مامه‌وه‌.</VERS>
      <VERS vnumber="19">به‌ڵام جگه‌ له‌ یاقوبی برای خوداوه‌ند هیچ نێردراوێكی دیكه‌م نه‌بینی.</VERS>
      <VERS vnumber="20">خودا ده‌زانێت ئه‌وه‌ی بۆتانی ده‌نووسم درۆ نییه‌.</VERS>
      <VERS vnumber="21">دوایی چوومه‌ هه‌رێمه‌كانی سوریا و كیلیكیا.</VERS>
      <VERS vnumber="22">به‌ڵام هێشتا له‌لای كڵێساكانی یه‌هودیا كه‌ له‌ مه‌سیحن به‌ ڕوو نه‌ناسرابووم،</VERS>
      <VERS vnumber="23">ته‌نها بیستبوویان: (ئه‌وه‌ی جاران ئێمه‌ی ده‌چه‌وسانده‌وه‌، ئێستا موژده‌ی ئه‌و باوه‌ڕه‌ ده‌دات، كه‌ جاران له‌ناوی ده‌برد.)</VERS>
      <VERS vnumber="24">به‌هۆی منه‌وه‌ خودایان شكۆدار ده‌كرد.  </VERS>
    </CHAPTER>
    <CHAPTER cnumber="2">
      <VERS vnumber="1">
          دوای چوارده‌ ساڵ، له‌گه‌ڵ به‌رنابا سه‌ركه‌وتمه‌وه‌ ئۆرشه‌لیم، تیتۆسم له‌گه‌ڵ خۆم برد.</VERS>
      <VERS vnumber="2">سه‌ركه‌وتنه‌كه‌م به‌گوێره‌ی ئاشكراكردنێك بوو، ئه‌و ئینجیله‌ی كه‌ له‌نێو نه‌ته‌وان جاڕی ده‌ده‌م، خستمه‌ به‌رده‌میان، به‌ڵام بۆ گه‌وره‌ پیاوان به‌ ته‌نها، تاكو ئه‌وه‌ی بۆی ڕاده‌كه‌م و ڕامكردووه‌ به‌ فیڕۆ نه‌ڕوات.</VERS>
      <VERS vnumber="3">به‌ڵام ته‌نانه‌ت تیتۆس كه‌ له‌گه‌ڵم بوو، یۆنانیش بوو، ناچارنه‌كرا خۆی خه‌ته‌نه‌ بكات.</VERS>
      <VERS vnumber="4">به‌ڵام به‌هۆی هه‌ندێك برایانی درۆزن كه‌ به‌ نهێنی هاتبوونه‌ ناومان، بۆ سیخوڕی كردن له‌سه‌ر ئه‌م ئازادییه‌ی له‌ عیسای مه‌سیح‌دا هه‌مانه‌ خزابوونه‌ نێومان، تاكو بمانكه‌نه‌ كۆیله‌.</VERS>
      <VERS vnumber="5">بۆ كاتژمێرێكیش ملكه‌چیان نه‌بووین، تاكو ڕاستی ئینجیل له‌گه‌ڵتان بمێنێته‌وه‌.  </VERS>
      <VERS vnumber="6">
          به‌ڵام ئه‌وانه‌ی به‌ گه‌وره‌ پیاو داده‌نران - هه‌رچییه‌ك بن، به‌لای منه‌وه‌ گرنگ نییه‌، چونكه‌ خودا ته‌ماشای ڕواڵه‌تی مرۆڤ ناكات - ئه‌وان هیچیان بۆ په‌یامه‌كه‌م زیاد نه‌كرد.</VERS>
      <VERS vnumber="7">به‌ڵكو به‌ پێچه‌وانه‌وه‌، بینییان كه‌ ئینجیل بۆ خه‌ته‌نه‌ نه‌كراوان به‌ من سپێردراوه‌، وه‌ك ئینجیل بۆ خه‌ته‌نه‌كراوان به‌ په‌ترۆس.</VERS>
      <VERS vnumber="8">چونكه‌ خودا به‌هۆی په‌ترۆس وه‌ك نێردراو بۆ خه‌ته‌نه‌كراوان كاری ده‌كرد، له‌ منیش‌دا بۆ نه‌ته‌وان كاری ده‌كرد.</VERS>
      <VERS vnumber="9">كاتێ یاقوب و په‌ترۆس و یۆحه‌نا كه‌ به‌ كۆڵه‌گه‌ دانرابوون، به‌م نیعمه‌ته‌یان زانی كه‌ به‌ من دراوه‌، ئه‌وسا ئه‌وان ده‌ستی ڕاستی هاوبه‌شیان بۆ من و به‌رنابا درێژ كرد، تاكو ئێمه‌ بۆ نه‌ته‌وان و ئه‌وانیش بۆ خه‌ته‌نه‌كراوان بچن.</VERS>
      <VERS vnumber="10">ته‌نها داوایان كرد هه‌ژاران له‌یاد نه‌كه‌ین، ئه‌مه‌ش شتێكه‌ هه‌میشه‌ كۆششم بۆی كردووه‌.  </VERS>
      <VERS vnumber="11">
          به‌ڵام كاتێ په‌ترۆس هاته‌ ئه‌نتاكیا، ڕووبه‌ڕوو به‌ربه‌ره‌كانێم كرد، له‌به‌ر ئه‌وه‌ی گله‌یی له‌سه‌ر بوو.</VERS>
      <VERS vnumber="12">چونكه‌ پێشتر كه‌سانێك له‌لای یاقوبه‌وه‌ هاتبوون، له‌گه‌ڵ نه‌ته‌وان نانی ده‌خوارد، به‌ڵام كاتێ ئه‌وان هاتن، له‌ ترسی ئه‌وانه‌ی له‌ خه‌ته‌نه‌كراوانن، خۆی كێشایه‌وه‌.</VERS>
      <VERS vnumber="13">جوله‌كه‌كانی دیكه‌ش له‌گه‌ڵی‌دا ده‌ستیان به‌ دووڕوویی كرد، ته‌نانه‌ت به‌رناباش به‌ دووڕووییان چه‌واشه‌ بوو.  </VERS>
      <VERS vnumber="14">
          كاتێ بینیم به‌گوێره‌ی ڕێگای ڕاستی ئینجیل ناڕۆن، له‌به‌رچاوی هه‌مووان به‌ په‌ترۆسم وت: (ئه‌گه‌ر تۆ جوله‌كه‌ی، وه‌ك ناجوله‌كه‌ ده‌ژیت نه‌ك وه‌ك جوله‌كه‌، ئیتر چۆن ئه‌و ناجوله‌كانه‌ ناچار ده‌كه‌یت وه‌ك جوله‌كه‌ بژین؟  </VERS>
      <VERS vnumber="15">
          ئێمه‌ به‌ جوله‌كه‌یی له‌دایك بووین و له‌ نه‌ته‌وه‌ گوناهباره‌كان نین،</VERS>
      <VERS vnumber="16">ده‌زانین مرۆڤ به‌ كاركردن به‌ شه‌ریعه‌ت بێ‌تاوان ناكرێ، به‌ڵكو به‌ باوه‌ڕ به‌ عیسای مه‌سیح. جا ئێمه‌ باوه‌ڕمان به‌ عیسای مه‌سیح هێنا تاكو به‌ باوه‌ڕ به‌ مه‌سیح بێ‌تاوان بكرێین، ئه‌مه‌ش نه‌ك به‌ كاركردن به‌ شه‌ریعه‌ت، چونكه‌ له‌ ڕێی كاركردن به‌ شه‌ریعه‌ت كه‌س بێ‌تاوان ناكرێت.  </VERS>
      <VERS vnumber="17">
          ئه‌گه‌ر داواكارین بێ‌تاوان بین له‌ مه‌سیح‌دا، خۆمان دۆزییه‌وه‌ گوناهبارین، ئیتر ئایا مه‌سیح خزمه‌تكاری گوناهه‌؟ بێگومان نه‌خێر!</VERS>
      <VERS vnumber="18">چونكه‌ ئه‌گه‌ر شتێك بنیاد بنێمه‌وه‌ كه‌ له‌پێشا تێكم‌دابێت، ئه‌وا ده‌یسه‌لمێنم سه‌رپێچیكارم.</VERS>
      <VERS vnumber="19">چونكه‌ به‌هۆی شه‌ریعه‌ت بۆ شه‌ریعه‌ت مردم، تاكو بۆ خودا بژیم.</VERS>
      <VERS vnumber="20">من له‌گه‌ڵ مه‌سیح له‌ خاچ درام، ئیتر من نیم ئه‌وه‌ی ده‌ژیێت، به‌ڵكو مه‌سیحه‌ له‌ من‌دا ده‌ژیێت. ئێستاش كه‌وا به‌ جه‌سته‌ ده‌ژیم، ئه‌وا به‌ باوه‌ڕ به‌ كوڕی خودا ده‌ژیم، ئه‌وه‌ی منی خۆش‌ویست و خۆی كرده‌ قوربانی بۆ من.</VERS>
      <VERS vnumber="21">من نیعمه‌تی خودا پووچه‌ڵ ناكه‌مه‌وه‌، چونكه‌ ئه‌گه‌ر بێ‌تاوانی به‌ شه‌ریعه‌ت بووایه‌، ئه‌وا مردنی مه‌سیح بێ سوود بوو.)  </VERS>
    </CHAPTER>
    <CHAPTER cnumber="3">
      <VERS vnumber="1">
          ئه‌ی گه‌لاتیاییه‌ گێله‌كان! كێ جادووی لێ‌كردوون؟ له‌پێش چاوتان وێنه‌ی عیسای مه‌سیح به‌ له‌ خاچ دراوی كێشرا!</VERS>
      <VERS vnumber="2">ته‌نها ده‌مه‌وێ ئه‌وه‌تان لێ فێربم: ئایا به‌هۆی كاركردن به‌ شه‌ریعه‌ت ڕۆحی پیرۆزتان وه‌رگرت، یاخود به‌هۆی باوه‌ڕ به‌وه‌ی بیستتان؟</VERS>
      <VERS vnumber="3">ئایا تاكو ئه‌م ڕادده‌یه‌ گێلن! كه‌ به‌ ڕۆحه‌كه‌ ده‌ستتان پێ‌كرد، ئێستا به‌ جه‌سته‌ ته‌واوی ده‌كه‌ن؟</VERS>
      <VERS vnumber="4">ئایا له‌خۆڕایی ئه‌وه‌نده‌ ئازارتان چێژت؟ ئایا به‌ ڕاستی له‌خۆڕایی بوو؟</VERS>
      <VERS vnumber="5">ئه‌وه‌ی ڕۆحتان پێ ده‌به‌خشێ و له‌نێوانتان‌دا په‌رجو ده‌كات، ئایا به‌هۆی كاركردن به‌ شه‌ریعه‌ته‌، یاخود به‌هۆی باوه‌ڕ به‌وه‌ی بیسترا؟  </VERS>
      <VERS vnumber="6">
          وه‌ك چۆن ئیبراهیم {باوه‌ڕی به‌ خودا هێنا، ئه‌مه‌شی به‌ ڕاستودروستی بۆ دانرا.}</VERS>
      <VERS vnumber="7">جا بزانن ئه‌وانه‌ی له‌ باوه‌ڕدان، نه‌وه‌ی ئیبراهیمن.</VERS>
      <VERS vnumber="8">نووسراوه‌كه‌ پێشتر بینیوویه‌تی كه‌ خودا نه‌ته‌وه‌كان به‌هۆی باوه‌ڕ بێ‌تاوان ده‌كات، پێشتر موژده‌ی به‌ ئیبراهیم دا، پێی فه‌رموو: {به‌هۆی تۆوه‌ هه‌موو نه‌ته‌وه‌كان به‌ره‌كه‌تدار ده‌كرێن.}</VERS>
      <VERS vnumber="9">كه‌واته‌ ئه‌وانه‌ی باوه‌ڕدارن، له‌گه‌ڵ ئیبراهیمی باوه‌ڕدار به‌ره‌كه‌تدار ده‌بن.  </VERS>
      <VERS vnumber="10">
          هه‌موو ئه‌وانه‌ی پشت به‌ كرداری شه‌ریعه‌ت ده‌به‌ستن، له‌ ژێر نه‌فره‌ت دان، چونكه‌ نووسراوه‌: {هه‌ر كه‌سێك له‌ هه‌موو نووسراوی سیپاره‌كانی ته‌ورات نه‌چه‌سپێت بۆ په‌یڕه‌وكردن، نه‌فره‌ت لێ‌كراوه‌.}</VERS>
      <VERS vnumber="11">ئاشكرایه‌ له‌ به‌رامبه‌ر خودا كه‌س به‌ شه‌ریعه‌ت بێ‌تاوان ناكرێت، چونكه‌: {ئه‌وه‌ی ڕاستودروسته‌ به‌ باوه‌ڕ ده‌ژیێت.}</VERS>
      <VERS vnumber="12">به‌ڵام شه‌ریعه‌ت پشت به‌ باوه‌ڕ نابه‌ستێت، به‌ڵكو: {ئه‌وه‌ی بیانكات، پێیان ده‌ژیێت.}</VERS>
      <VERS vnumber="13">مه‌سیح ئێمه‌ی له‌ نه‌فره‌تی شه‌ریعه‌ت كڕییه‌وه‌، به‌وه‌ی له‌ پێناومان‌دا بووه‌ نه‌فره‌ت - چونكه‌ نووسراوه‌: {هه‌ر كه‌سێك له‌سه‌ر دار هه‌ڵبواسرێت نه‌فره‌ت لێ‌كراوه‌} -</VERS>
      <VERS vnumber="14">تاكو له‌ عیسای مه‌سیح‌دا به‌ره‌كه‌تی ئیبراهیم بۆ نه‌ته‌وه‌كان بێت، بۆ ئه‌وه‌ی به‌هۆی باوه‌ڕ به‌ڵێنی ڕۆحی پیرۆز به‌ده‌ست بهێنین.  </VERS>
      <VERS vnumber="15">
          خوشكان، برایان، با نموونه‌یه‌كی مرۆڤانه‌تان بۆ بهێنمه‌وه‌: ئه‌گه‌ر یه‌كێك په‌یمانێكی مۆركراوی پێ بێت، كه‌س ناتوانێت به‌تاڵی بكاته‌وه‌ یاخود شتێكی بخاته‌ سه‌ر.</VERS>
      <VERS vnumber="16">هه‌روه‌ك به‌ڵێنه‌كان بۆ ئیبراهیم و نه‌وه‌كه‌ی وتراوه‌. نووسراوه‌كه‌ نافه‌رمووێت: (به‌ نه‌وه‌كان) وه‌ك ئه‌وه‌ی زۆر بن، به‌ڵام {به‌ نه‌وه‌ی تۆ،} واتا یه‌ك، ئه‌وه‌ی مه‌سیحه‌.</VERS>
      <VERS vnumber="17">مه‌به‌ستم ئه‌وه‌یه‌: ئه‌و شه‌ریعه‌ته‌ی پاش چوار سه‌د و سی ساڵ هات، په‌یمانی چه‌سپاوی پێشووی خودا به‌تاڵ ناكاته‌وه‌، تاكو به‌ڵێنه‌كه‌ بشكێنێت.</VERS>
      <VERS vnumber="18">چونكه‌ ئه‌گه‌ر میرات به‌هۆی شه‌ریعه‌ت هه‌بێت، ئیتر به‌هۆی به‌ڵێن نییه‌. به‌ڵام خودا به‌ نیعمه‌تی خۆی به‌ڵێنی به‌ ئیبراهیم دا.  </VERS>
      <VERS vnumber="19">
          كه‌واته‌ شه‌ریعه‌ت بۆ چییه‌؟ به‌هۆی پێشێلكردنه‌كان زیادكراوه‌، تاكو ئه‌و كاته‌ی نه‌وه‌ی به‌ڵێن‌پێدراو دێت، به‌ ڕێگای فریشته‌كان به‌ ده‌ستی نێوانگرێك ڕێكخرا.</VERS>
      <VERS vnumber="20">نێوانگر ته‌نها نوێنه‌ری یه‌ك لایه‌ن نییه‌، به‌ڵام خودا یه‌كه‌.  </VERS>
      <VERS vnumber="21">
          ئایا ته‌ورات دژی به‌ڵێنه‌كانی خودایه‌؟ نه‌خێر! چونكه‌ ئه‌گه‌ر شه‌ریعه‌تێك بدرابووایه‌ توانای ژیان به‌خشینی هه‌بووایه‌، ئه‌وا به‌ ڕاستی ڕاستودروستی به‌ ته‌ورات ده‌بوو.</VERS>
      <VERS vnumber="22">به‌ڵام نووسراوه‌كه‌ هه‌مووی كردۆته‌ به‌ندی گوناه‌، تاكو ئه‌و به‌ڵێنه‌ی به‌هۆی باوه‌ڕ دراوه‌ له‌ عیسای مه‌سیح، بدرێته‌ ئه‌وانه‌ی باوه‌ڕ ده‌هێنن.  </VERS>
      <VERS vnumber="23">
          پێش ئه‌وه‌ی باوه‌ڕ بێت، له‌لایه‌ن ته‌وراته‌وه‌ به‌ند كرابووین، له‌ ژووره‌وه‌ كرابووین تاكو ئاشكراكردنی باوه‌ڕه‌كه‌ی داهاتوو.</VERS>
      <VERS vnumber="24">كه‌واته‌، تاكو هاتنی مه‌سیح ته‌ورات ته‌مبێكارمان بوو، تاكو به‌ باوه‌ڕ بێ‌تاوان بكرێین.</VERS>
      <VERS vnumber="25">به‌ڵام دوای هاتنی باوه‌ڕ، ئێمه‌ ئیتر له‌ ژێر سایه‌ی ته‌مبێكار نین.  </VERS>
      <VERS vnumber="26">
          هه‌مووتان به‌هۆی باوه‌ڕ به‌ عیسای مه‌سیح ڕۆڵه‌ی خودان،</VERS>
      <VERS vnumber="27">چونكه‌ هه‌مووتان كه‌ له‌ مه‌سیح‌دا له‌ئاوهه‌ڵكێشراون مه‌سیحتان له‌به‌ركردووه‌.</VERS>
      <VERS vnumber="28">جوله‌كه‌ و یۆنانی نییه‌، كۆیله‌ و ئازاد نییه‌، ژن و پیاو نییه‌، چونكه‌ هه‌مووتان له‌ عیسای مه‌سیح‌دا یه‌كن.</VERS>
      <VERS vnumber="29">جا ئه‌گه‌ر ئێوه‌ بۆ مه‌سیح بن، ئه‌وا له‌ نه‌وه‌ی ئیبراهیمن و به‌گوێره‌ی به‌ڵێنه‌كه‌ میراتگرن.  </VERS>
    </CHAPTER>
    <CHAPTER cnumber="4">
      <VERS vnumber="1">پێتان بڵێم: ئه‌گه‌ر میراتگر ناكام بێت جیاوازی نابێت له‌گه‌ڵ كۆیله‌، هه‌رچه‌نده‌ میراتگره‌كه‌ خاوه‌نی هه‌موو میراته‌كه‌یه‌،</VERS>
      <VERS vnumber="2">به‌ڵام له‌ ژێر ده‌سه‌ڵاتی سه‌رپه‌رشتیكار و سه‌ركار ده‌مێنێته‌وه‌ تاكو ئه‌و ماوه‌یه‌ی كه‌ باوكی دیاری كردووه‌.</VERS>
      <VERS vnumber="3">ئێمه‌ش به‌ هه‌مان شێوه‌، كاتێ ناكام بووین كۆیله‌ی ده‌ستی بنه‌ما سه‌ره‌كییه‌كانی جیهان بووین.</VERS>
      <VERS vnumber="4">به‌ڵام كه‌ پڕی زه‌مانه‌ داهات، خودا كوڕی خۆی نارد، له‌ ژنێك له‌دایك بوو، له‌ سایه‌ی ته‌ورات له‌دایك بوو،</VERS>
      <VERS vnumber="5">تاكو ئه‌وانه‌ بكڕێته‌وه‌ كه‌ له‌ سایه‌ی شه‌ریعه‌تدان، تاكو وه‌ك ڕۆڵه‌ له‌خۆگرتنه‌وه‌ به‌ده‌ست بهێنین.</VERS>
      <VERS vnumber="6">چونكه‌ ئێوه‌ ڕۆڵه‌ن، خودا ڕۆحی كوڕه‌كه‌ی خۆی نارده‌ دڵتانه‌وه‌، به‌ هاواره‌وه‌ ده‌یفه‌رموو: (بابه‌! باوكه‌!)</VERS>
      <VERS vnumber="7">كه‌واته‌ ئیتر كۆیله‌ نیت، به‌ڵكو كوڕی، ئه‌گه‌ر كوڕیش بیت، ئه‌وا خودا تۆی كردۆته‌ میراتگر.  </VERS>
      <VERS vnumber="8">
          به‌ڵام له‌و كاته‌ی خوداتان نه‌ده‌ناسی، كۆیله‌ی ئه‌وانه‌ بوون كه‌ به‌ سروشت خودا نین.</VERS>
      <VERS vnumber="9">به‌ڵام ئێستا خودا ده‌ناسن، ڕاستتریش له‌لای خوداوه‌ ناسران، ئایا چۆن دیسان ده‌گه‌ڕێنه‌وه‌ لای بنه‌ما سه‌ره‌كییه‌ لاواز و هه‌ژاره‌كان؟ ئایا ده‌تانه‌وێ سه‌رله‌نوێ ببنه‌وه‌ كۆیله‌ی ئه‌وانه‌؟</VERS>
      <VERS vnumber="10">ئایا بایه‌خ به‌ ڕۆژ و مانگ و وه‌رزی تایبه‌ت و ساڵان ده‌ده‌ن؟</VERS>
      <VERS vnumber="11">ده‌ترسم به‌خۆڕایی له‌ پێناوتان ماندووبووبم.  </VERS>
      <VERS vnumber="12">
          خوشكان، برایان، لێتان ده‌پاڕێمه‌وه‌، وه‌كو من بن، چونكه‌ من خۆم وه‌كو ئێوه‌م لێهات. هه‌ڵه‌تان له‌گه‌ڵم نه‌كردووه‌.</VERS>
      <VERS vnumber="13">ده‌زانن له‌ یه‌كه‌م جاردا به‌هۆی نه‌خۆشی جه‌سته‌ موژده‌م پێ‌دان،</VERS>
      <VERS vnumber="14">تاكو نه‌خۆشییه‌كه‌م بۆ ئێوه‌ تاقیكردنه‌وه‌ بوو، به‌ چاوێكی سووك سه‌یرتان نه‌كردم و ڕقتان لێم نه‌بۆوه‌، به‌ڵكو وه‌ك فریشته‌ی خودا پێشوازیتان لێ‌كردم، وه‌ك عیسای مه‌سیح.</VERS>
      <VERS vnumber="15">ئه‌و خۆشییه‌تان چی به‌سه‌رهات؟ چونكه‌ شایه‌تیتان بۆ ده‌ده‌م ئه‌گه‌ر بتانتوانیبووایه‌ چاوی خۆتان ده‌رده‌هێنا و ده‌تاندامێ.</VERS>
      <VERS vnumber="16">ئایا ئێستا بوومه‌ دوژمنی ئێوه‌، چونكه‌ ڕاستیتان پێ ده‌ڵێم؟  </VERS>
      <VERS vnumber="17">
          ئه‌وانه‌ دڵگه‌رمن بۆ ئێوه‌، نیازیان باش نییه‌، به‌ڵكو ده‌یانه‌وێت بتانترازێنن تاكو بۆ ئه‌وان دڵگه‌رم بن.</VERS>
      <VERS vnumber="18">دڵگه‌رمی شتێكی باشه‌، ئه‌گه‌ر هه‌موو كاتێ به‌ مه‌به‌ستێكی پاك بێت، نه‌ك ته‌نها ئه‌و كاته‌ی من له‌گه‌ڵتان‌بم.</VERS>
      <VERS vnumber="19">منداڵه‌كانم، جارێكی دیكه‌ له‌ پێناوتان ژانی منداڵبوون ده‌چێژم، تاكو وێنه‌ی مه‌سیح له‌ ژیانتان به‌رجه‌سته‌ بێت،</VERS>
      <VERS vnumber="20">به‌ڵام ده‌مویست ئێستا له‌گه‌ڵتان بم، تاكو به‌ شێوه‌یه‌كی دیكه‌ له‌گه‌ڵتان بدوێم، چونكه‌ سه‌رم له‌ ئێوه‌ سوڕماوه‌.  </VERS>
      <VERS vnumber="21">
          ئه‌ی ئه‌وانه‌ی حه‌زده‌كه‌ن له‌ ژێر سایه‌ی شه‌ریعه‌ت بن، پێم بڵێن، ئایا ته‌ورات نابیستن؟</VERS>
      <VERS vnumber="22">چونكه‌ نووسراوه‌ كه‌ ئیبراهیم دوو كوڕی هه‌بووه‌، یه‌كێكیان له‌ كۆیله‌كه‌، ئه‌وی دیكه‌یان له‌ ئازاده‌كه‌.</VERS>
      <VERS vnumber="23">ئه‌وه‌ی له‌ كۆیله‌كه‌ بوو به‌گوێره‌ی جه‌سته‌ له‌دایك بوو، به‌ڵام ئه‌وه‌ی له‌ ئازاده‌كه‌، به‌ به‌ڵێن بووه‌.  </VERS>
      <VERS vnumber="24">
          هه‌موو ئه‌مانه‌ش هێمان. چونكه‌ ئه‌مانه‌ دوو په‌یمانه‌كه‌ن، یه‌كێكیان له‌ شاخی سیناوه‌یه‌، بۆ كۆیلایه‌تی منداڵی ده‌بێت، ئه‌وه‌ش هاجه‌ره‌.</VERS>
      <VERS vnumber="25">چونكه‌ هاجه‌ر شاخی سینایه‌ له‌ عه‌ره‌بستان، ئه‌و ئۆرشه‌لیمه‌ی ئێستا ده‌نوێنێت، ئه‌ویش له‌گه‌ڵ منداڵه‌كانی كۆیله‌ن.</VERS>
      <VERS vnumber="26">به‌ڵام ئۆرشه‌لیمی سه‌ره‌وه‌ ئازاده‌، دایكی ئێمه‌یه‌،</VERS>
      <VERS vnumber="27">چونكه‌ نووسراوه‌:  {دڵشادبه‌ ئه‌ی نه‌زۆك،ئه‌ی ئه‌وه‌ی منداڵت نه‌بووه‌،به‌ ده‌نگی به‌رز هاوار بكه‌،ئه‌ی ئه‌وه‌ی ژانی منداڵبوون نازانیت،چونكه‌ منداڵی ژنی به‌جێهێڵدراو زیاتره‌له‌وه‌ی مێردی له‌گه‌ڵیه‌تی.} </VERS>
      <VERS vnumber="28">
          به‌ڵام ئێوه‌، خوشكان و برایان، وه‌ك ئیسحاق منداڵی به‌ڵێنن.</VERS>
      <VERS vnumber="29">جا چۆن له‌ كاتێك‌دا ئه‌وی به‌گوێره‌ی جه‌سته‌ له‌دایك بوو، ئه‌وه‌ی چه‌وسانده‌وه‌ كه‌ به‌گوێره‌ی ڕۆحی پیرۆز له‌دایك ببوو، ئێستاش ئاوایه‌.</VERS>
      <VERS vnumber="30">به‌ڵام نووسراوه‌كه‌ چی ده‌فه‌رمووێ؟: {كه‌نیزه‌كه‌ و كوڕه‌كه‌ی ده‌ربكه‌، چونكه‌ كوڕی كه‌نیزه‌كه‌ له‌گه‌ڵ كوڕی ئازاده‌كه‌ میراتگر نابێت.}</VERS>
      <VERS vnumber="31">كه‌واته‌ خوشك و برایان، ئێمه‌ منداڵی كۆیله‌كه‌ نین، به‌ڵكو هی ئازاده‌كه‌ین.  </VERS>
    </CHAPTER>
    <CHAPTER cnumber="5">
      <VERS vnumber="1">
          بۆ ئازادی مه‌سیح ئازادی كردین. بۆیه‌ چه‌سپاو بن و جارێكی دیكه‌ ملكه‌چی نیری كۆیلایه‌تی مه‌بن.  </VERS>
      <VERS vnumber="2">
          ئاگاداربن، من پۆڵۆسم پێتان ده‌ڵێم: ئه‌گه‌ر ڕێ‌بده‌ن خه‌ته‌نه‌ بكرێن ئه‌وا مه‌سیح هیچ سوودێكی بۆتان نابێت!</VERS>
      <VERS vnumber="3">دیسان شایه‌تی ده‌ده‌م، هه‌ر مرۆڤێك ڕێ‌بدات خه‌ته‌نه‌ بكرێت، ده‌بێت كار به‌ هه‌موو شه‌ریعه‌ت بكات.</VERS>
      <VERS vnumber="4">ئه‌ی ئه‌وانه‌ی ده‌تانه‌وێت به‌ شه‌ریعه‌ت بێ‌تاوان بكرێن، ئه‌وا له‌ مه‌سیح جیا بوونه‌وه‌، له‌ نیعمه‌تی خودا كه‌وتن.</VERS>
      <VERS vnumber="5">چونكه‌ ئێمه‌ به‌هۆی ڕۆحی پیرۆز، به‌ باوه‌ڕ، چاوه‌ڕێی هیوای ڕاستودروستین.</VERS>
      <VERS vnumber="6">چونكه‌ له‌ عیسای مه‌سیح‌دا خه‌ته‌نه‌كردن و خه‌ته‌نه‌ نه‌كردن سوودیان نییه‌، به‌ڵكو ئه‌و باوه‌ڕه‌ی به‌ خۆشه‌ویستی كارده‌كات.  </VERS>
      <VERS vnumber="7">
          باش ڕاتان ده‌كرد. كێ ڕێی لێ گرتن تاكو گوێڕایه‌ڵی ڕاستی نه‌بن؟</VERS>
      <VERS vnumber="8">ئه‌م بیروباوه‌ڕه‌ له‌لایه‌ن ئه‌وه‌وه‌ نییه‌ كه‌ بانگتان ده‌كات.</VERS>
      <VERS vnumber="9">(هه‌ویرترشێكی بچووك، هه‌موو هه‌ویره‌كه‌ هه‌ڵدێنێت.)</VERS>
      <VERS vnumber="10">به‌ڵام سه‌باره‌ت به‌ ئێوه‌ من له‌ خوداوه‌نده‌وه‌ دڵنیام كه‌وا كه‌ به‌ شێوه‌یه‌كی دیكه‌ بیرناكه‌نه‌وه‌. جا ئه‌وه‌ی بتانشێوێنێ حوكمی خۆی وه‌رده‌گرێت، هه‌ر چ كه‌سێك بێت.</VERS>
      <VERS vnumber="11">به‌ڵام خوشكان، برایان، ئه‌گه‌ر تا ئێستا من خه‌ته‌نه‌كردن ڕاده‌گه‌یێنم، ئیتر بۆچی تا ئێستا ده‌چه‌وسێمه‌وه‌؟ كه‌واته‌ كۆسپی خاچ لادراوه‌.</VERS>
      <VERS vnumber="12">خۆزگه‌ ئه‌و كه‌سانه‌ی ده‌تانشێوێنن، بخه‌سێندرێن.  </VERS>
      <VERS vnumber="13">
          خوشك و برایانم، ئێوه‌ بۆ ئازادی بانگ‌كراون، به‌ڵام ئازادی مه‌قۆزنه‌وه‌ بۆ جه‌سته‌، به‌ڵكو به‌ خۆشه‌ویستی خزمه‌تی یه‌كتری بكه‌ن.</VERS>
      <VERS vnumber="14">چونكه‌ ته‌ورات هه‌مووی له‌ یه‌ك ڕاسپارده‌دا دێته‌ دی: {نزیكه‌كه‌ت وه‌ك خۆت خۆش‌بووێ.}</VERS>
      <VERS vnumber="15">ئه‌گه‌ر په‌لاماری یه‌كتری بده‌ن و یه‌كتری بخۆن، ئاگاداربن یه‌كتری له‌ناونه‌به‌ن.  </VERS>
      <VERS vnumber="16">
          پێتان ده‌ڵێم: به‌ ڕۆحی پیرۆز بژین، ئاره‌زووی جه‌سته‌ تێر مه‌كه‌ن.</VERS>
      <VERS vnumber="17">چونكه‌ ئاره‌زووی جه‌سته‌ دژی ڕۆحه‌كه‌یه‌، ڕۆحه‌كه‌ش دژی جه‌سته‌یه‌. هه‌ریه‌كه‌یان به‌ربه‌ره‌كانێی ئه‌وی دیكه‌ ده‌كات، تاكو ئه‌وه‌ نه‌كه‌ن كه‌ ده‌تانه‌وێت.</VERS>
      <VERS vnumber="18">به‌ڵام ئه‌گه‌ر ئێوه‌ به‌ ڕۆحه‌كه‌ بهاژورێن، ئه‌وا له‌ ژێر سایه‌ی شه‌ریعه‌ت‌دا نین.  </VERS>
      <VERS vnumber="19">
          ئێستا كرداره‌كانی جه‌سته‌ ڕوونه‌، ئه‌ویش: داوێنپیسی، گڵاوی، به‌ڕه‌ڵایی،</VERS>
      <VERS vnumber="20">بت‌په‌رستی، جادووگه‌ری، دوژمنایه‌تی، یاخیبوون، دڵپیسی، تووڕه‌بوون، خۆپه‌رستی، دووبه‌ره‌كی، ناكۆكی،</VERS>
      <VERS vnumber="21">چاوپیسی، سه‌رخۆشی، ڕابواردن، شتی دیكه‌ی وه‌ك ئه‌مانه‌، ئاگادارتان ده‌كه‌مه‌وه‌، وه‌ك پێشتر ئاگادارم كردوونه‌ته‌وه‌: ئه‌وانه‌ی ئه‌و كارانه‌ ده‌كه‌ن نابنه‌ میراتگری شانشینی خودا.  </VERS>
      <VERS vnumber="22">
          به‌ڵام به‌روبوومی ڕۆحه‌كه‌ ئه‌مه‌یه‌: خۆشه‌ویستی، خۆشی، ئاشتی، ئارامگرتن، نیانی، چاكه‌، دڵسۆزی،</VERS>
      <VERS vnumber="23">دڵنه‌رمی و خۆڕاگرتن. شه‌ریعه‌ت نییه‌ دژی ئه‌مانه‌ بێت.</VERS>
      <VERS vnumber="24">به‌ڵام ئه‌وانه‌ی هی عیسای مه‌سیحن جه‌سته‌یان له‌گه‌ڵ حه‌ز و ئاره‌زووه‌كانیان له‌ خاچ داوه‌.</VERS>
      <VERS vnumber="25">ئه‌گه‌ر به‌ ڕۆحی پیرۆز بژین، با هه‌نگاوه‌كانی ڕۆحه‌كه‌ش بپارێزین.</VERS>
      <VERS vnumber="26">با له‌خۆبایی نه‌بین، یه‌كتری تووڕه‌ نه‌كه‌ین، له‌گه‌ڵ یه‌كتری چاوپیس نه‌بین.  </VERS>
    </CHAPTER>
    <CHAPTER cnumber="6">
      <VERS vnumber="1">
          خوشكان، برایان، ئه‌گه‌ر یه‌كێك كه‌وته‌ گوناهێك، با ئێوه‌ی ڕۆحییانه‌، كه‌سی ئاوا به‌ ڕۆح نه‌رمی ڕاست بكه‌نه‌وه‌. سه‌یری خۆشت بكه‌ نه‌وه‌ك تۆش بكه‌ویته‌ تاقیكردنه‌وه‌.</VERS>
      <VERS vnumber="2">باری یه‌كتری هه‌ڵگرن و ئاوا شه‌ریعه‌تی مه‌سیح بهێننه‌ دی.</VERS>
      <VERS vnumber="3">چونكه‌ ئه‌گه‌ر یه‌كێك خۆی به‌ شتێك زانی، هیچیش نه‌بوو، ئه‌وا خۆی هه‌ڵده‌خه‌ڵه‌تێنێت.</VERS>
      <VERS vnumber="4">به‌ڵام با هه‌ریه‌كه‌ كرداری خۆی ئه‌زموون بكات، ئه‌وسا با ته‌نها شانازی به‌خۆیه‌وه‌ بكات، نه‌ك به‌ كه‌سێكی دیكه‌،</VERS>
      <VERS vnumber="5">چونكه‌ هه‌ر كه‌س باری خۆی هه‌ڵده‌گرێت.  </VERS>
      <VERS vnumber="6">
          ئه‌و كه‌سه‌ی وشه‌كه‌ی فێرده‌كرێت، با فێركاره‌كه‌ی له‌ هه‌موو شتێكی باش به‌شداری پێ بكات.  </VERS>
      <VERS vnumber="7">
          هه‌ڵمه‌خه‌ڵه‌تێن، خودا گاڵته‌ی پێ ناكرێت. چونكه‌ مرۆڤ چی بچێنێت، ئه‌وه‌ ده‌دروێته‌وه‌.</VERS>
      <VERS vnumber="8">چونكه‌ ئه‌وه‌ی بۆ جه‌سته‌ی خۆی بچێنێت، گه‌نده‌ڵی له‌ جه‌سته‌ی ده‌دروێته‌وه‌، به‌ڵام ئه‌وه‌ی بۆ ڕۆحی پیرۆز بچێنێت له‌ ڕۆحه‌كه‌وه‌ ژیانی تاهه‌تایی ده‌دروێته‌وه‌.</VERS>
      <VERS vnumber="9">كه‌واته‌ با له‌ چاكه‌كاری نه‌كه‌وین، چونكه‌ ئه‌گه‌ر وره‌ به‌رنه‌ده‌ین له‌ كاتی خۆی‌دا دروێنه‌ی ده‌كه‌ین.</VERS>
      <VERS vnumber="10">ئینجا هه‌روه‌ك ده‌رفه‌تمان هه‌یه‌، با چاكه‌ له‌گه‌ڵ هه‌مووان بكه‌ین، به‌ تایبه‌تی له‌گه‌ڵ خێزانی باوه‌ڕداران.  </VERS>
      <VERS vnumber="11">
          سه‌یر بكه‌ن، ئه‌و پیتانه‌ كه‌ به‌ ده‌ستی خۆم نووسیومه‌ چه‌نده‌ درشته‌.  </VERS>
      <VERS vnumber="12">
          ئه‌وانه‌ی ده‌یانه‌وێت له‌ جه‌سته‌دا ڕواڵه‌تێكی چاك دروست بكه‌ن، ئه‌وانه‌ ناچارتان ده‌كه‌ن خه‌ته‌نه‌ بكرێن، ته‌نها تاكو له‌به‌ر خاچی مه‌سیح نه‌چه‌وسێندرێنه‌وه‌.</VERS>
      <VERS vnumber="13">چونكه‌ ئه‌وانه‌ی خه‌ته‌نه‌كراون، ته‌ورات په‌یڕه‌و ناكه‌ن، به‌ڵكو ده‌یانه‌وێت ئێوه‌ خه‌ته‌نه‌ بكرێن، تاكو شانازی به‌ جه‌سته‌ی ئێوه‌ بكه‌ن.</VERS>
      <VERS vnumber="14">به‌ڵام ده‌رباره‌ی من، شانازی به‌ هیچ ناكه‌م، خاچی عیسای مه‌سیحی خوداوه‌ندمان نه‌بێت، كه‌ به‌هۆیه‌وه‌ جیهان بۆ من له‌ خاچ دراوه‌، منیش بۆ جیهان.</VERS>
      <VERS vnumber="15">چونكه‌ نه‌ خه‌ته‌نه‌كردن سوودی هه‌یه‌ و نه‌ خه‌ته‌نه‌ نه‌كردنیش، به‌ڵكو به‌دیهێنراوی نوێ.</VERS>
      <VERS vnumber="16">با ئاشتی و به‌زه‌یی بۆ هه‌موو ئه‌وانه‌ بێت كه‌ ئه‌م یاسایه‌ په‌یڕه‌و ده‌كه‌ن، بۆ ئیسرائیلی خوداش.  </VERS>
      <VERS vnumber="17">
          ئیتر با كه‌س گرفتم بۆ دروست نه‌كات، چونكه‌ نیشانه‌كانی عیسام له‌ له‌ش‌دا هه‌ڵگرتووه‌.  </VERS>
      <VERS vnumber="18">
          خوشكان و برایان، با نیعمه‌تی عیسای مه‌سیحی خوداوه‌ندمان له‌گه‌ڵ ڕۆحتان بێت. ئامین.  </VERS>
    </CHAPTER>
  </BIBLEBOOK>
  <BIBLEBOOK bnumber="49" bname="Ephesians" bsname="Eph">
    <CHAPTER cnumber="1">
      <VERS vnumber="1">پۆڵۆس، نێردراوی عیسای مه‌سیح به‌هۆی خواستی خودا، </VERS>
      <VERS vnumber="2">
          نیعمه‌ت و ئاشتی خودای باوكمان و عیسای مه‌سیحی خوداوه‌ندتان له‌گه‌ڵ بێت.  </VERS>
      <VERS vnumber="3">
          ستایش بۆ خودا، باوكی عیسای مه‌سیحی خوداوه‌ندمان، ئه‌وه‌ی به‌ هه‌موو به‌ره‌كه‌تێكی ڕۆحی له‌ شوێنه‌كانی ئاسمان‌دا به‌ره‌كه‌تداری كردووین له‌ مه‌سیح‌دا،</VERS>
      <VERS vnumber="4">وه‌ك پێش دامه‌زراندنی جیهان له‌ودا هه‌ڵیبژاردین، تاكو له‌به‌رده‌می پیرۆز و بێ گله‌یی بین.</VERS>
      <VERS vnumber="5">پێشتر به‌ خۆشه‌ویستی دیاری كردین، تاكو به‌هۆی عیسای مه‌سیح وه‌ك ڕۆڵه‌ له‌ خۆیمان بگرێته‌وه‌، وه‌كو منداڵی خۆی، به‌گوێره‌ی خواستی خۆشحاڵانه‌ی خۆی،</VERS>
      <VERS vnumber="6">بۆ ستایشكردنی شكۆی نیعمه‌ته‌كه‌ی كه‌ له‌ خۆشه‌ویسته‌كه‌ی دا به‌خۆڕایی پێمانی داوه‌.</VERS>
      <VERS vnumber="7">له‌ودا به‌ خوێنی ئه‌و كڕاینه‌وه‌، به‌خشینی گوناهه‌كان، به‌گوێره‌ی ده‌وڵه‌مه‌ندی نیعمه‌ته‌كه‌ی،</VERS>
      <VERS vnumber="8">ئه‌وه‌ی به‌وپه‌ڕی دانایی و تێگه‌یشتنه‌وه‌ به‌سه‌رمانی داباراند.</VERS>
      <VERS vnumber="9">نهێنی خواستی خۆی پێ ناساندین، به‌گوێره‌ی خۆشحاڵی خۆی كه‌ له‌ مه‌سیح‌دا مه‌به‌ستی بوو،</VERS>
      <VERS vnumber="10">بۆ به‌جێگه‌یاندنی له‌ ته‌واوی زه‌مانه‌دا، تاكو هه‌موو شتێك به‌یه‌كه‌وه‌ كۆبكاته‌وه‌، له‌وانه‌ی له‌ ئاسمان و له‌سه‌ر زه‌وین، له‌ ژێر یه‌ك سه‌ر، كه‌ مه‌سیحه‌.  </VERS>
      <VERS vnumber="11">
          له‌ویش‌دا وه‌ك میرات هه‌ڵیبژاردین، پێشتر دیاری كراین به‌گوێره‌ی بڕیاری ئه‌وه‌ی هه‌موو شتێك ده‌كات، به‌گوێره‌ی مه‌به‌ستی خواستی خۆی،</VERS>
      <VERS vnumber="12">تاكو بۆ ستایشكردنی شكۆی ئه‌و بین، ئێمه‌ كه‌ یه‌كه‌مین بووین هیوامان له‌ مه‌سیح‌دا بوو.</VERS>
      <VERS vnumber="13">ئێوه‌ش كه‌ تیای‌دان، كاتێ وشه‌ی ڕاستیتان بیست، ئینجیلی ڕزگاریتان، له‌ ئه‌ویش‌دا مۆركران كاتێ باوه‌ڕتان هێنا به‌ ڕۆحی پیرۆزی به‌ڵێن‌پێدراو،</VERS>
      <VERS vnumber="14">ئه‌وه‌ی پێشه‌كی ده‌سته‌به‌ری میراته‌كه‌مانه‌، بۆ كڕینه‌وه‌ی گه‌لی تایبه‌تی خودا، بۆ ستایشكردنی شكۆیه‌كه‌ی.  </VERS>
      <VERS vnumber="15">
          بۆیه‌ كاتێ منیش باوه‌ڕتانم بیست به‌ عیسای خوداوه‌ند و خۆشه‌ویستیتان بۆ هه‌موو پیرۆزكراوان،</VERS>
      <VERS vnumber="16">بێ وه‌ستان له‌ سوپاسكردن دام له‌ پێناوتان، له‌ نوێژه‌كانم یادتان ده‌كه‌م.</VERS>
      <VERS vnumber="17">داوا ده‌كه‌م تاكو خودای عیسای مه‌سیحی خوداوه‌ندمان، باوكی شكۆ، ڕۆحی دانایی و ئاشكراكردنتان له‌ ناسینی خۆی بداتێ.</VERS>
      <VERS vnumber="18">نوێژ ده‌كه‌م چاوی دڵتان ڕووناك بێته‌وه‌، تاكو بزانن هیوای بانگه‌وازه‌كه‌ی چییه‌، هه‌روه‌ها بزانن ده‌وڵه‌مه‌ندی شكۆی میراته‌كه‌ی له‌ پیرۆزكراوان‌دا چییه‌،</VERS>
      <VERS vnumber="19">هه‌روه‌ها گه‌وره‌یی بێ سنووری هێزه‌كه‌ی چییه‌ بۆ ئێمه‌ كه‌ باوه‌ڕدارین. ئه‌م هێزه‌ش به‌گوێره‌ی كاری توانا گه‌روه‌كه‌یه‌تی،</VERS>
      <VERS vnumber="20">ئه‌وه‌ی له‌ مه‌سیح‌دا كردی، كاتێ له‌نێو مردووان هه‌ڵیستانده‌وه‌ و له‌لای ڕاستی خۆیه‌وه‌ له‌ شوێنه‌ ئاسمانییه‌كان داینیشاند،</VERS>
      <VERS vnumber="21">له‌ سه‌رووی هه‌موو فه‌رمانڕه‌وا و ده‌سه‌ڵات و هێز و سه‌ردارییه‌ك و هه‌موو ئه‌وانه‌ی ناویان هه‌یه‌، نه‌ك ته‌نها له‌م ڕۆژگاره‌، به‌ڵكو له‌ داهاتووش.</VERS>
      <VERS vnumber="22">خودا هه‌موو شتێكی خسته‌ ژێر پێیه‌كانی، له‌ سه‌رووی هه‌موو شتێك‌دا كردییه‌ سه‌ر بۆ كڵێسا،</VERS>
      <VERS vnumber="23">كه‌ له‌شییه‌تی، ته‌واوی ئه‌وه‌ی هه‌موو شتێك له‌ هه‌موو شتێك‌دا ته‌واو ده‌كات.  </VERS>
    </CHAPTER>
    <CHAPTER cnumber="2">
      <VERS vnumber="1">
          ئێوه‌ش به‌هۆی خراپه‌ و گوناهه‌كانتان مردوو بوون،</VERS>
      <VERS vnumber="2">پێشتر تیای‌دا به‌گوێره‌ی ڕۆژگاری ئه‌م جیهانه‌ ده‌ژیان، به‌گوێره‌ی سه‌رۆكی ده‌سه‌ڵاتی هه‌وا، ئه‌و ڕۆحه‌ی ئێستا له‌ كوڕه‌كانی یاخی‌بوون كارده‌كات.</VERS>
      <VERS vnumber="3">ئێمه‌ش هه‌موو له‌وان بووین، له‌ هه‌وه‌سه‌كانی جه‌سته‌مان‌دا ده‌ژیاین، به‌ خواسته‌كانی جه‌سته‌ و بیره‌كانمان ده‌كرد، وه‌ك ئه‌وانی دیكه‌ به‌ سروشت كوڕی تووڕه‌یی بووین.</VERS>
      <VERS vnumber="4">به‌ڵام خودا كه‌ ده‌وڵه‌مه‌نده‌ له‌ به‌زه‌یی، له‌به‌ر ئه‌و خۆشه‌ویستییه‌ مه‌زنه‌ی كه‌ خۆشی‌ویستین،</VERS>
      <VERS vnumber="5">ئێمه‌ كه‌ به‌هۆی گوناهه‌كان مردوو بووین، زیندووی كردینه‌وه‌ له‌گه‌ڵ مه‌سیح - به‌ نیعمه‌ت ڕزگارتان بووه‌ -</VERS>
      <VERS vnumber="6">له‌گه‌ڵی‌دا هه‌ڵیستاندینه‌وه‌ و له‌ شوێنه‌كانی ئاسمان‌دا له‌گه‌ڵی‌دا داینیشاندین، له‌ عیسای مه‌سیح‌دا،</VERS>
      <VERS vnumber="7">تاكو له‌ ڕۆژگاری داهاتوو ده‌وڵه‌مه‌ندی نیعمه‌تی بێ سنووری خۆیمان به‌ نیانی له‌ عیسای مه‌سیح‌دا بۆ ده‌ربخات.</VERS>
      <VERS vnumber="8">چونكه‌ به‌ نیعمه‌ت ڕزگارتان بوو به‌هۆی باوه‌ڕ، ئه‌مه‌ش له‌ خۆتانه‌وه‌ نییه‌، به‌ڵكو دیاری خودایه‌،</VERS>
      <VERS vnumber="9">له‌ كردار نییه‌، تاكو كه‌س شانازی نه‌كات.</VERS>
      <VERS vnumber="10">چونكه‌ ئێمه‌ ده‌ستكردی ئه‌وین، له‌ عیسای مه‌سیح‌دا بۆ چاكه‌كاری به‌دیهێنراین، ئه‌وه‌ی خودا پێشتر ئاماده‌ی كردووه‌ تاكو به‌ ئه‌نجامی بگه‌یه‌نین.  </VERS>
      <VERS vnumber="11">
          بۆیه‌ وه‌بیرتان بێته‌وه‌، ئێوه‌ له‌ جه‌سته‌دا له‌ نه‌ته‌وان بوون، پێتان ده‌ووترا (خه‌ته‌نه‌ نه‌كراو) له‌لایه‌ن ئه‌وانه‌ی پێیان ده‌ووترا (خه‌ته‌نه‌كراو)، ئه‌وه‌ی له‌ جه‌سته‌دا به‌ ده‌ست كراوه‌،</VERS>
      <VERS vnumber="12">ئه‌و كاته‌ بێ مه‌سیح بوون، له‌ هاوڵاتییه‌تی ئیسرائیل بێگانه‌ بوون و له‌ په‌یمانه‌كانی به‌ڵێن نامۆ بوون، له‌ جیهان‌دا بێ هیوا و بێ خودا بوون.</VERS>
      <VERS vnumber="13">به‌ڵام ئێوه‌ ئێستا له‌ عیسای مه‌سیح‌دان، كه‌ پێشتر دوور بوون، به‌ خوێنی مه‌سیح نزیك بوونه‌وه‌.  </VERS>
      <VERS vnumber="14">
          چونكه‌ مه‌سیح ئاشتی ئێمه‌یه‌، ئه‌وه‌ی دووانی كرده‌ یه‌ك، په‌رژینی ناوبڕی ڕووخاند، واتا دوژمنایه‌تی،</VERS>
      <VERS vnumber="15">به‌ له‌شی خۆی ته‌وراتی ڕاسپارده‌كانی له‌ ئه‌ركه‌كان‌دا پووچه‌ڵ كرده‌وه‌، تاكو له‌ هه‌ردووكیان له‌ خۆی‌دا مرۆڤێكی نوێ بهێنێته‌ دی، ئاشتی بنێته‌وه‌،</VERS>
      <VERS vnumber="16">تاكو هه‌ردووكیان له‌ یه‌ك له‌ش‌دا له‌گه‌ڵ خودا ئاشت بكاته‌وه‌ به‌ خاچ، به‌وه‌ش دوژمنایه‌تی له‌ناوبرد.</VERS>
      <VERS vnumber="17">هات و موژده‌ی ئاشتی پێ‌دان، بۆ ئێوه‌ كه‌ دوورن و نزیكن.</VERS>
      <VERS vnumber="18">چونكه‌ به‌هۆی ئه‌و هه‌ردوو لامان له‌ یه‌ك ڕۆح‌دا ڕێپێدراویێتیمان هه‌یه‌ بۆ چوونه‌ لای باوكه‌كه‌.  </VERS>
      <VERS vnumber="19">
          بۆیه‌ ئیتر نامۆ و بێگانه‌ نین، به‌ڵكو هاوڵاتین له‌گه‌ڵ پیرۆزكراوان و بنه‌ماڵه‌ی خودا،</VERS>
      <VERS vnumber="20">له‌سه‌ر بناغه‌ی نێردراوان و پێغه‌مبه‌ران بنیاد نراون، عیسای مه‌سیحیش خۆی به‌ردی قولینچكه‌.</VERS>
      <VERS vnumber="21">هه‌موو خانووه‌كه‌ له‌ودا تێكهه‌ڵكێشراوه‌ و گه‌شه‌ ده‌كات تا په‌رستگایه‌كی پیرۆز بێت له‌ خوداوه‌ند.</VERS>
      <VERS vnumber="22">ئێوه‌ش له‌ودا پێكه‌وه‌ بنیادنراون، خانوویه‌ك بۆ خودا له‌ ڕۆح‌دا.  </VERS>
    </CHAPTER>
    <CHAPTER cnumber="3">
      <VERS vnumber="1">
          به‌هۆی ئه‌مه‌وه‌ منی پۆڵۆس، بۆ ئێوه‌ی نه‌ته‌وان دیلی عیسای مه‌سیحم - -  </VERS>
      <VERS vnumber="2">
          بێگومان گوێتان له‌ به‌ڕێوه‌بردنی نیعمه‌تی خودا بووه‌ كه‌ له‌ پێناوتان پێم دراوه‌،</VERS>
      <VERS vnumber="3">كه‌ به‌ ئاشكراكردن نهێنییه‌كه‌ی بۆ ده‌رخستم، وه‌ك پێشتر به‌ كورتی نووسیم.</VERS>
      <VERS vnumber="4">به‌ خوێندنه‌وه‌ی، ده‌توانن له‌ تێگه‌یشتنی من له‌ نهێنی مه‌سیح حاڵی بن،</VERS>
      <VERS vnumber="5">ئه‌وه‌ی له‌ نه‌وه‌كانی دیكه‌ ئاده‌میزادی پێ نه‌ناسێنرا، وه‌ك ئێستا به‌ ڕۆحی پیرۆز بۆ نێردراوه‌ پیرۆزه‌كانی و پێغه‌مبه‌ران ئاشكرا كرا.</VERS>
      <VERS vnumber="6">ئه‌م نهێنییه‌ش ئه‌وه‌یه‌ كه‌ نه‌ته‌وه‌كان به‌هۆی ئینجیل هاومیرات و هاوله‌ش و هاوبه‌شی به‌ڵێنن له‌ عیسای مه‌سیح‌دا.  </VERS>
      <VERS vnumber="7">
          منیش بۆی بوومه‌ خزمه‌تكار، به‌گوێره‌ی به‌خشینی نیعمه‌تی خودا پێم درا، به‌گوێره‌ی كرداری هێزه‌كه‌ی.</VERS>
      <VERS vnumber="8">هه‌رچه‌نده‌ من بچووكترینی هه‌موو پیرۆزكراوانم، ئه‌م نیعمه‌ته‌ درایه‌ من: موژده‌ی ده‌وڵه‌مه‌ندی مه‌سیح بده‌مه‌ نه‌ته‌وه‌كان كه‌ ناپشكنرێت و</VERS>
      <VERS vnumber="9">پلانی نهێنی بۆ هه‌مووان ڕوون بكه‌مه‌وه‌، ئه‌وه‌ی له‌ ڕۆژگاره‌كانه‌وه‌ له‌ خودا دا شاردراوه‌ته‌وه‌، ئه‌وه‌ی هه‌موو شتێكی به‌دیهێناوه‌،</VERS>
      <VERS vnumber="10">تا ئێستا دانایی هه‌مه‌جۆره‌ی خودا بۆ فه‌رمانڕه‌وا و ده‌سه‌ڵاتداران له‌ شوێنه‌كانی ئاسمان زانراو بێت، به‌هۆی كڵێساوه‌،</VERS>
      <VERS vnumber="11">به‌گوێره‌ی خواستی تاهه‌تایی، ئه‌وه‌ی له‌ عیسای مه‌سیحی خوداوه‌ندمان هێنایه‌ دی.</VERS>
      <VERS vnumber="12">له‌ ئه‌ودا و به‌ باوه‌ڕی ئه‌و، به‌ دڵنیاییه‌وه‌ ئازایه‌تیمان هه‌یه‌ له‌ چوونه‌ لای خودا.</VERS>
      <VERS vnumber="13">بۆیه‌ داواتان لێ ده‌كه‌م له‌ ناخۆشییه‌كانم وره‌ به‌رنه‌ده‌ن كه‌ بۆ ئێوه‌یه‌، شكۆمه‌ندی ئێوه‌یه‌.  </VERS>
      <VERS vnumber="14">
          له‌به‌ر ئه‌مه‌ چۆك بۆ باوكه‌كه‌ داده‌ده‌م،</VERS>
      <VERS vnumber="15">ئه‌وه‌ی له‌ ئه‌ودا هه‌موو باوكایه‌تییه‌ك له‌ ئاسمان و سه‌ر زه‌وی‌دا ناونراوه‌،</VERS>
      <VERS vnumber="16">تاكو به‌گوێره‌ی ده‌وڵه‌مه‌ندی شكۆی خۆیتان بداتێ، به‌ ڕۆحه‌كه‌ی به‌ هێزه‌وه‌ له‌ ناخی مرۆڤانه‌تان توانادارتان بكات،</VERS>
      <VERS vnumber="17">تاكو به‌ باوه‌ڕ مه‌سیح له‌ دڵتان‌دا نیشته‌جێ بێت و ڕه‌گ و بناغه‌تان له‌ خۆشه‌ویستی‌دا دامه‌زرێت،</VERS>
      <VERS vnumber="18">تا توانادار بن، له‌گه‌ڵ هه‌موو پیرۆزكراوان تێ‌بگه‌ن كه‌ پانی و درێژی و به‌رزی و قووڵی خۆشه‌ویستی مه‌سیح چییه‌،</VERS>
      <VERS vnumber="19">تاكو ئه‌م خۆشه‌ویستییه‌ بناسن كه‌ سه‌رووی زانیارییه‌، بۆ ئه‌وه‌ی پڕبن له‌ هه‌موو پڕییه‌تی خودا.  </VERS>
      <VERS vnumber="20">
          بۆ ئه‌وه‌ی ‌تواناداره‌ هه‌موو شتێك بكات زۆر زیاتر له‌وه‌ی كه‌ داوای ده‌كه‌ین یان بیری لێ ده‌كه‌ینه‌وه‌، به‌گوێره‌ی ئه‌و هێزه‌ی كه‌ تیامان‌دا كارده‌كات،</VERS>
      <VERS vnumber="21">له‌ كڵێسا و له‌ عیسای مه‌سیح‌دا شكۆ بۆ ئه‌وه‌، تاهه‌تایه‌ بۆ هه‌موو نه‌وه‌كان. ئامین.  </VERS>
    </CHAPTER>
    <CHAPTER cnumber="4">
      <VERS vnumber="1">
          منی دیل له‌ خوداوه‌ند لێتان ده‌پاڕێمه‌وه‌ به‌ شێوه‌یه‌ك بژین شایانی ئه‌م بانگه‌وازه‌ بێت كه‌وا پێی بانگكراون.</VERS>
      <VERS vnumber="2">به‌وپه‌ڕی ڕۆح‌سووكی و دڵنه‌رمی و ئارامگرتنه‌وه‌، به‌ خۆشه‌ویستی به‌رگه‌ی یه‌كتری بگرن.</VERS>
      <VERS vnumber="3">تێكۆشه‌ر بن بۆ پاراستنی یه‌كێتی ڕۆحه‌كه‌ به‌ پشتێنی ئاشتی.</VERS>
      <VERS vnumber="4">هه‌روه‌ك یه‌ك له‌ش و یه‌ك ڕۆح هه‌یه‌، بۆ یه‌ك هیوای بانگه‌وازه‌كه‌تان كه‌ بانگ‌كران،</VERS>
      <VERS vnumber="5">یه‌ك خوداوه‌ند، یه‌ك باوه‌ڕ، یه‌ك له‌ئاوهه‌ڵكێشان،</VERS>
      <VERS vnumber="6">یه‌ك خودا و باوك هی هه‌مووانه‌، ئه‌وه‌ی له‌ سه‌رووی هه‌مووانه‌، به‌هۆی هه‌مووان و له‌ هه‌مووتانه‌.  </VERS>
      <VERS vnumber="7">
          به‌ڵام به‌گوێره‌ی پێوانه‌ی به‌خشینی مه‌سیح نیعمه‌ت به‌ هه‌ر یه‌كێكمان دراوه‌،</VERS>
      <VERS vnumber="8">بۆیه‌ ده‌فه‌رمووێ:  {كاتێ ئه‌و به‌رزبۆوه‌ بۆ به‌رزایی،ڕاپێچكراوانی ڕاپێچ كرد،دیاری به‌ خه‌ڵكی به‌خشی.}</VERS>
      <VERS vnumber="9">مه‌به‌ست له‌ (به‌رزبۆوه‌) چییه‌، جگه‌ له‌وه‌ی كه‌ دابه‌زیوه‌ته‌ نزمترین شوێنی زه‌وی؟</VERS>
      <VERS vnumber="10">ئه‌وه‌ی دابه‌زی هه‌ر خۆی به‌رزبۆوه‌ بۆ سه‌ر هه‌موو ئاسمان، تاكو هه‌مووی پڕ بكاته‌وه‌.</VERS>
      <VERS vnumber="11">ئه‌ویش به‌ هه‌ندێكی دا ببنه‌ نێردراو، هه‌ندێك پێغه‌مبه‌ر، هه‌ندێك موژده‌گه‌ر، هه‌ندێك شوان و مامۆستا،</VERS>
      <VERS vnumber="12">بۆ ته‌واوكردنی پیرۆزكراوان بۆ كاری خزمه‌ت، بۆ بنیادنانی له‌شی مه‌سیح،</VERS>
      <VERS vnumber="13">تاكو هه‌موومان بگه‌ینه‌ یه‌كێتی باوه‌ڕ و ناسینی كوڕی خودا، ببینه‌ مرۆڤێكی پێگه‌یشتوو، بگه‌ینه‌ ئاستی ته‌واوی باڵای مه‌سیح.  </VERS>
      <VERS vnumber="14">
          بۆ ئه‌وه‌ی له‌مه‌ولا ساوا نه‌بین، شێواو و هه‌ڵگیراو به‌ هه‌موو بایه‌كی فێركردن، به‌ فێڵی خه‌ڵكی، به‌ مه‌كر به‌ره‌و چه‌واشه‌ی ته‌ڵه‌كه‌بازی.</VERS>
      <VERS vnumber="15">به‌ڵكو له‌ خۆشه‌ویستی ڕاستگۆ بین، با له‌ هه‌موو شتێك گه‌شه‌ بكه‌ین، له‌ناو ئه‌وه‌ی سه‌ره‌، مه‌سیح.</VERS>
      <VERS vnumber="16">له‌ ئه‌وه‌وه‌ هه‌موو له‌ش به‌یه‌كه‌وه‌ تێكهه‌ڵكێشراوه‌، به‌هۆی یارمه‌تی هه‌ر جومگه‌یه‌ك یه‌كده‌گرن، به‌گوێره‌ی كاركردنه‌كه‌ی به‌ پێوانه‌ی هه‌ر به‌شێك، له‌ش گه‌شه‌ ده‌كات بۆ بنیادنانی له‌ خۆشه‌ویستی‌دا.  </VERS>
      <VERS vnumber="17">
          پێتان ده‌ڵێم و شایه‌تی ده‌ده‌م له‌ خوداوه‌ند، ئیتر وه‌ك نه‌ته‌وه‌كان مه‌ژین، ئه‌وانه‌ی كه‌ بیریان پووچه‌،</VERS>
      <VERS vnumber="18">كه‌ مێشكیان تاریكه‌، له‌به‌ر ئه‌و نه‌زانییه‌ی تیایان دایه‌ و له‌به‌ر دڵڕه‌قییان له‌ ژیانی خودا دابڕاون.</VERS>
      <VERS vnumber="19">ئه‌وانه‌ی هه‌ستیان نه‌ماوه‌ خۆیان داوه‌ته‌ ده‌ست به‌ڕه‌ڵایی، تاكو هه‌موو گڵاوییه‌ك به‌ چڵێسی بكه‌ن.  </VERS>
      <VERS vnumber="20">
          به‌ڵام ئێوه‌ ئاوا فێری مه‌سیح نه‌بوون.</VERS>
      <VERS vnumber="21">چونكه‌ بێگومان بیستووتانه‌ و له‌ ئه‌ودا به‌گوێره‌ی ڕاستییه‌كه‌ له‌ عیسادا فێربوونه‌.</VERS>
      <VERS vnumber="22">سه‌ربورده‌ی پێشووتان دابكه‌نن، مرۆڤه‌ كۆنه‌كه‌، كه‌ به‌ هه‌وه‌سه‌ فێڵبازه‌كان گه‌نده‌ڵ بووه‌،</VERS>
      <VERS vnumber="23">ڕۆحی مێشكتان نوێ بێته‌وه‌،</VERS>
      <VERS vnumber="24">مرۆڤی نوێ له‌به‌ر بكه‌ن، ئه‌وه‌ی به‌گوێره‌ی خودا به‌دیهێنراوه‌، له‌ ڕاستودروستی و پیرۆزی ڕاست.  </VERS>
      <VERS vnumber="25">
          بۆیه‌ واز له‌ درۆ بهێنن، با هه‌ریه‌كه‌ ڕاستگۆ بێ له‌گه‌ڵ نزیكه‌كه‌ی، چونكه‌ ئه‌ندامی یه‌كترین.</VERS>
      <VERS vnumber="26">{كاتێ تووڕه‌ ده‌بن، گوناه‌ مه‌كه‌ن.} مه‌هێڵه‌ ڕۆژئاوا بێت به‌سه‌ر تووڕه‌ییتان،</VERS>
      <VERS vnumber="27">ده‌رفه‌ت بۆ شه‌یتان مه‌ڕه‌خسێنن.</VERS>
      <VERS vnumber="28">دز ئیتر با دزی نه‌كات، به‌ڵكو با ڕه‌نج بدات و به‌ ده‌ستی خۆی ئیشێكی پاك بكات، تاكو هه‌یبێت بداته‌ ئه‌وه‌ی پێویستی پێیه‌تی.  </VERS>
      <VERS vnumber="29">
          وشه‌ی خراپ له‌ ده‌متان ده‌رنه‌چێت، به‌ڵكو هه‌رچییه‌كی باشه‌ بۆ بنیادنان، به‌گوێره‌ی پێویستی، تاكو نیعمه‌ت بداته‌ گوێگران.</VERS>
      <VERS vnumber="30">ڕۆحی پیرۆزی خودا خه‌مبار مه‌كه‌ن، ئه‌وه‌ی بۆ ڕۆژی ڕزگاری پێی مۆركران.</VERS>
      <VERS vnumber="31">هه‌موو تاڵی و تووڕه‌یی و توندی و هاواركردن و بوختان و هه‌موو دڵڕه‌شیه‌ك فڕێبده‌ن.</VERS>
      <VERS vnumber="32">له‌گه‌ڵ یه‌كتری نیان بن، به‌ به‌زه‌یی بن، گه‌رده‌نی یه‌كتری ئازاد بكه‌ن، وه‌ك خوداش له‌ مه‌سیح‌دا لێتان خۆشبوو.  </VERS>
    </CHAPTER>
    <CHAPTER cnumber="5">
      <VERS vnumber="1">
          كه‌واته‌ لاسایی خودا بكه‌نه‌وه‌، وه‌ك ڕۆڵه‌ی خۆشه‌ویست،</VERS>
      <VERS vnumber="2">له‌ خۆشه‌ویستی‌دا بژین، وه‌ك مه‌سیح خۆشی‌ویستین و له‌ پێناوی ئێمه‌دا خۆی به‌خت‌كرد، قوربانییه‌ك و سه‌ربڕاوێك، بۆنخۆش بۆ خودا.  </VERS>
      <VERS vnumber="3">
          به‌ڵام داوێنپیسی و هه‌موو گڵاوییه‌ك یان چڵێسییه‌ك با له‌نێوتان‌دا ناوی نه‌بێت، وه‌ك له‌ پیرۆزكراوان ده‌وه‌شێته‌وه‌،</VERS>
      <VERS vnumber="4">نه‌ك بێ شه‌رمی و قسه‌ی ناشیرین و سووك كه‌وا ناشێت، به‌ڵكو له‌ جیاتی ئه‌مه‌ سوپاسكردن.</VERS>
      <VERS vnumber="5">چونكه‌ ئه‌مه‌ ده‌زانن كه‌ هه‌موو داوێنپیسێك یان گڵاو یان چڵێس - ئه‌وه‌ی بت‌په‌رسته‌ - له‌ شانشینی مه‌سیح و خودا میراتی نییه‌.</VERS>
      <VERS vnumber="6">كه‌س به‌ قسه‌ی پووچ هه‌ڵتان نه‌خه‌ڵه‌تێنێ، چونكه‌ به‌هۆی ئه‌مانه‌ تووڕه‌یی خودا دێته‌ سه‌ر كوڕه‌كانی یاخی‌بوون.</VERS>
      <VERS vnumber="7">بۆیه‌ هاوبه‌شییان مه‌كه‌ن.  </VERS>
      <VERS vnumber="8">
          چونكه‌ پێشتر ئێوه‌ تاریكی بوون، به‌ڵام ئێستا ڕووناكین له‌ خوداوه‌ند. وه‌ك منداڵی ڕووناكی بژین،</VERS>
      <VERS vnumber="9">- چونكه‌ به‌روبوومی ڕووناكی له‌ هه‌موو چاكه‌ و ڕاستودروستی و ڕاستییه‌ك دایه‌، -</VERS>
      <VERS vnumber="10">هه‌روه‌ها ئه‌وه‌ی ڕه‌زامه‌ندی خودایه‌ بیدۆزنه‌وه‌.</VERS>
      <VERS vnumber="11">به‌شداری كرداری تاریكی بێ‌به‌رهه‌م مه‌كه‌ن، به‌ڵكو ئاشكرای بكه‌ن.</VERS>
      <VERS vnumber="12">چونكه‌ ئه‌و كارانه‌ی به‌ دزی ده‌یكه‌ن، ته‌نانه‌ت ناوهێنانیشی شه‌رمه‌زارییه‌.</VERS>
      <VERS vnumber="13">به‌ڵام هه‌موو شتێك ئاشكرا بكرێت له‌ ڕووناكی، ده‌بینرێت،</VERS>
      <VERS vnumber="14">چونكه‌ هه‌ر شتێك ببینرێت ڕووناكییه‌. بۆیه‌ ده‌ڵێت:  (ئه‌ی نووستوو هه‌سته‌،له‌نێو مردووان هه‌سته‌وه‌،مه‌سیح به‌سه‌رت‌دا ده‌دره‌وشێته‌وه‌.) </VERS>
      <VERS vnumber="15">
          بۆیه‌ ئاگاداربن چۆن ده‌ژین، نه‌ك وه‌ك نه‌فام، به‌ڵكو وه‌ك دانا،</VERS>
      <VERS vnumber="16">كات بكڕنه‌وه‌، چونكه‌ ڕۆژگار به‌دكاره‌.</VERS>
      <VERS vnumber="17">بۆیه‌ گێل مه‌بن، به‌ڵكو تێ‌بگه‌ن خواستی خوداوه‌ند چییه‌.</VERS>
      <VERS vnumber="18">به‌ شه‌راب سه‌رخۆش مه‌بن كه‌ به‌ڕه‌ڵایی تێدایه‌، به‌ڵكو پڕبن له‌ ڕۆحی پیرۆز،</VERS>
      <VERS vnumber="19">له‌گه‌ڵ یه‌كتری به‌ زه‌بوور و سروود و گۆرانی ڕۆحی بدوێن، له‌ دڵتانه‌وه‌ گۆرانی و ستران بۆ خوداوه‌ند بڵێن،</VERS>
      <VERS vnumber="20">هه‌موو كاتێ به‌ ناوی عیسای مه‌سیحی خوداوه‌ندمان بۆ هه‌موو شتێك سوپاسی خودای باوك بكه‌ن،</VERS>
      <VERS vnumber="21">به‌ ترسی مه‌سیح ملكه‌چی یه‌كتری بن.  </VERS>
      <VERS vnumber="22">
          ئه‌ی ژنان، ملكه‌چی مێرده‌كانتان بن هه‌روه‌ك بۆ خوداوه‌ند،</VERS>
      <VERS vnumber="23">چونكه‌ مێرد سه‌ری ژنه‌، وه‌ك مه‌سیح سه‌ری كڵێسایه‌، ئه‌و به‌خۆی ڕزگاركه‌ری له‌شه‌.</VERS>
      <VERS vnumber="24">به‌ڵكو چۆن كڵێسا ملكه‌چی مه‌سیحه‌، ژنانیش له‌ هه‌موو شتێك بۆ مێرده‌كانیان.  </VERS>
      <VERS vnumber="25">
          ئه‌ی مێرده‌كان، ژنه‌كانتان خۆش‌بووێ، هه‌روه‌ك مه‌سیحیش كڵێسای خۆش‌ویست و له‌ پێناوی خۆی به‌خت‌كرد،</VERS>
      <VERS vnumber="26">تاكو پیرۆزی بكات و به‌ شوشتنی به‌ ئاو به‌هۆی وشه‌ پاكی بكاته‌وه‌،</VERS>
      <VERS vnumber="27">تا كڵێسایه‌كی شكۆدار بۆ خۆی ئاماده‌ بكات، له‌كه‌ و لۆچ و هه‌ر شتێكی ئاوای نه‌بێت، به‌ڵكو پیرۆز و بێ گله‌یی بێت.</VERS>
      <VERS vnumber="28">به‌ هه‌مان شێوه‌ پێویسته‌ پیاوان ژنه‌كانیان وه‌ك له‌شی خۆیان خۆش‌بووێت، ئه‌وه‌ی ژنی خۆی خۆش‌بووێت خۆی خۆش‌ده‌وێ.</VERS>
      <VERS vnumber="29">چونكه‌ كه‌س ڕقی له‌ له‌شی خۆی نابێته‌وه‌، به‌ڵكو نانی ده‌دات و به‌خێوی ده‌كات، وه‌ك مه‌سیحیش بۆ كڵێسا.</VERS>
      <VERS vnumber="30">چونكه‌ ئێمه‌ ئه‌ندامی له‌شی ئه‌وین،</VERS>
      <VERS vnumber="31">{بۆیه‌ پیاو دایك و باوكی به‌جێ‌ده‌هێڵێت و به‌ ژنه‌كه‌یه‌وه‌ ده‌نووسێت، ئیتر هه‌ردووكیان ده‌بنه‌ یه‌ك جه‌سته‌.}</VERS>
      <VERS vnumber="32">ئه‌مه‌ نهێنییه‌كی گه‌وره‌یه‌، به‌ڵام من باسی مه‌سیح و كڵێسا ده‌كه‌م.</VERS>
      <VERS vnumber="33">ئێوه‌ش با هه‌ر یه‌كێكتان ژنه‌كه‌ی وه‌ك خۆی خۆش‌بووێ، ژنیش ڕێز له‌ مێرده‌كه‌ی بگرێت.  </VERS>
    </CHAPTER>
    <CHAPTER cnumber="6">
      <VERS vnumber="1">
          ئه‌ی منداڵان، گوێڕایه‌ڵی دایك و باوكتان بن له‌ خوداوه‌ند، چونكه‌ ئه‌مه‌ ڕاسته‌.</VERS>
      <VERS vnumber="2">{ڕێزی دایك و باوكت بگره‌} - ئه‌مه‌ یه‌كه‌م ڕاسپارده‌یه‌ له‌گه‌ڵ به‌ڵێنه‌وه‌ دێت -</VERS>
      <VERS vnumber="3">{تاكو چاكه‌ بێته‌ ڕێت و ته‌مه‌نت درێژ بێت له‌سه‌ر زه‌وی.}</VERS>
      <VERS vnumber="4">ئێوه‌ش ئه‌ی باوكان، منداڵه‌كانتان تووڕه‌ مه‌كه‌ن، به‌ڵكو به‌گوێره‌ی ڕاسته‌ڕێكردن و ته‌مبێكردنی خوداوه‌ند به‌خێویان بكه‌ن.  </VERS>
      <VERS vnumber="5">
          ئه‌ی كۆیله‌كان، گوێڕایه‌ڵی گه‌وره‌كانتان بن له‌سه‌ر زه‌وی، به‌ ترس و له‌رزه‌وه‌ به‌ دڵپاكی، وه‌ك بۆ مه‌سیح بێت،</VERS>
      <VERS vnumber="6">نه‌ك به‌ خزمه‌تی به‌رچاوان وه‌ك ئه‌وه‌ی خه‌ڵك ڕازی بكات، به‌ڵكو وه‌ك كۆیله‌ی مه‌سیح به‌دڵ خواستی خودا به‌جێ‌بهێنن.</VERS>
      <VERS vnumber="7">با خزمه‌تتان له‌ دڵه‌وه‌ بێت، وه‌ك بۆ خوداوه‌ندی بكه‌ن نه‌ك بۆ خه‌ڵكی،</VERS>
      <VERS vnumber="8">چونكه‌ ده‌زانن هه‌ر یه‌كێك چ چاكه‌كارییه‌ك بكات ئه‌وه‌ له‌ خوداوه‌ند وه‌رده‌گرێته‌وه‌، كۆیله‌ بێت یاخود ئازاد.  </VERS>
      <VERS vnumber="9">
          ئێوه‌ش گه‌وره‌كان، هه‌مان شتیان بۆ بكه‌ن، واز له‌ هه‌ڕه‌شه‌كردن بێنن، بزانن گه‌وره‌ی ئه‌وان و ئێوه‌ له‌ ئاسمانه‌، ئه‌ویش لایه‌نگری ناكات.  </VERS>
      <VERS vnumber="10">
          له‌ كۆتایی‌دا به‌هێز بن له‌ خوداوه‌ند و له‌ هێزه‌ گه‌وره‌كه‌ی.</VERS>
      <VERS vnumber="11">به‌ چه‌كی ته‌واوی خودا خۆتان چه‌كدار بكه‌ن، تاكو بتوانن به‌رامبه‌ر پیلانی شه‌یتان بوه‌ستن.</VERS>
      <VERS vnumber="12">چونكه‌ زۆرانبازی ئێمه‌ له‌گه‌ڵ گۆشت و خوێن نییه‌، به‌ڵكو دژی سه‌رۆكه‌كان، دژی ده‌سه‌ڵاتداران، دژی فه‌رمانڕه‌وایانی ئه‌م تاریكییه‌ی جیهانه‌، هه‌روه‌ها دژی سه‌ربازه‌ به‌دكاره‌ ڕۆحییه‌كانه‌ له‌ شوێنه‌كانی ئاسمان.</VERS>
      <VERS vnumber="13">بۆیه‌ چه‌كی ته‌واوی خودا هه‌ڵبگرن، تاكو بتوانن له‌ ڕۆژی به‌دكاردا بچه‌قن و دوای ته‌واوبوونی هه‌موو شتێك، بچه‌سپێن.</VERS>
      <VERS vnumber="14">به‌ به‌ستنی پشتێنی ڕاستی به‌ ناوقه‌دتان و له‌به‌ركردنی سپه‌ری ڕاستودروستی بچه‌قن،</VERS>
      <VERS vnumber="15">ئاماده‌یی له‌ پێ بكه‌ن بۆ ڕاگه‌یاندنی ئینجیلی ئاشتی،</VERS>
      <VERS vnumber="16">له‌ سه‌رووی هه‌مووان قه‌ڵغانی باوه‌ڕ هه‌ڵبگرن، به‌مه‌ ده‌توانن هه‌موو تیره‌ گڕداره‌كانی به‌دكار بكوژێننه‌وه‌.</VERS>
      <VERS vnumber="17">هه‌روه‌ها كڵاوی ئاسنینی ڕزگاری و شمشێری ڕۆحی پیرۆز هه‌ڵبگرن كه‌ وشه‌ی خودایه‌.</VERS>
      <VERS vnumber="18">به‌ هه‌موو نوێژ و پاڕانه‌وه‌یه‌ك، هه‌موو كاتێ له‌ ڕۆح‌دا نوێژ بكه‌ن، بۆ ئه‌مه‌ش شه‌واره‌ بگرن به‌وپه‌ڕی به‌رده‌وامی و پاڕانه‌وه‌ بۆ هه‌موو پیرۆزكراوان.  </VERS>
      <VERS vnumber="19">
          نوێژ بۆ منیش بكه‌ن تاكو هه‌ر كاتێ ده‌مم ده‌كه‌مه‌وه‌ قسه‌م بدرێتێ، ئازایانه‌ نهێنی ئینجیل ڕابگه‌یێنم،</VERS>
      <VERS vnumber="20">بۆ ئه‌مه‌ له‌ زنجیردا باڵوێزم، تاكو وه‌ك پێویسته‌ ئازابم بۆ قسه‌كردن.  </VERS>
      <VERS vnumber="21">
          بۆ ئه‌وه‌ی ئێوه‌ش هه‌واڵم بزانن وا خه‌ریكی چیم، تیخیكۆس، برای خۆشه‌ویست و خزمه‌تكاری دڵسۆز له‌ خوداوه‌ند، هه‌موو شتێكتان پێ ده‌ڵێت.</VERS>
      <VERS vnumber="22">تایبه‌ت بۆ ئه‌مه‌ ئه‌وم بۆ ناردن تاكو هه‌واڵی ئێمه‌ بزانن و وره‌تان به‌رز بكاته‌وه‌.  </VERS>
      <VERS vnumber="23">
          ئاشتی بۆ برایان و خۆشه‌ویستی به‌ باوه‌ڕ له‌ خودای باوك و عیسای مه‌سیحی خوداوه‌نده‌وه‌.</VERS>
      <VERS vnumber="24">نیعمه‌ت له‌گه‌ڵ هه‌موو ئه‌وانه‌ بێت، كه‌ عیسای مه‌سیحی خوداوه‌ندی ئێمه‌یان به‌ خۆشه‌ویستییه‌كی نه‌مر خۆش‌ده‌وێت.  </VERS>
    </CHAPTER>
  </BIBLEBOOK>
  <BIBLEBOOK bnumber="50" bname="Philippians" bsname="Php">
    <CHAPTER cnumber="1">
      <VERS vnumber="1">پۆڵۆس و تیمۆساوسی به‌نده‌كانی عیسای مه‌سیح، </VERS>
      <VERS vnumber="2">
          نیعمه‌ت و ئاشتی له‌ خودای باوكمان و عیسای مه‌سیحی خوداوه‌نده‌وه‌ له‌گه‌ڵتان بێت.  </VERS>
      <VERS vnumber="3">
          سوپاسی خودا ده‌كه‌م هه‌ر كاتێ یادتان بكه‌م،</VERS>
      <VERS vnumber="4">هه‌میشه‌ له‌ هه‌موو پاڕانه‌وه‌كانم به‌ خۆشییه‌وه‌ بۆ هه‌مووتان داوا ده‌كه‌م،</VERS>
      <VERS vnumber="5">چونكه‌ له‌ یه‌كه‌م ڕۆژه‌وه‌ تا ئێستا به‌شداریتان له‌ ئینجیل كردووه‌.</VERS>
      <VERS vnumber="6">له‌مه‌ش‌دا دڵنیام، ئه‌وه‌ی له‌ ئێوه‌دا ئه‌م ئیشه‌ چاكه‌ی ده‌ست‌پێ‌كردووه‌، تاكو ڕۆژی عیسای مه‌سیح ته‌واوی ده‌كات.  </VERS>
      <VERS vnumber="7">
          هه‌روه‌ك ئه‌مه‌ ڕاسته‌ كه‌وا سه‌باره‌ت به‌ هه‌مووتان هه‌ست بكه‌م، چونكه‌ ئێوه‌ له‌ دڵی من‌دان. ئه‌گه‌ر به‌م كۆت و زنجیره‌م بێ، یاخود كاتی به‌رگریم له‌ ئینجیل و چه‌سپاندنی، هه‌مووتان له‌گه‌ڵم به‌شداری له‌ نیعمه‌ت ده‌كه‌ن.</VERS>
      <VERS vnumber="8">خودا شایه‌تمه‌ چه‌نده‌ په‌رۆشی هه‌مووتانم، به‌ سۆزی عیسای مه‌سیح.  </VERS>
      <VERS vnumber="9">
          ئه‌و نوێژه‌ ده‌كه‌م: كه‌ خۆشه‌ویستیتان زیاتر و زیاتر بڕژێته‌وه‌، له‌ زانیاری و ئه‌وپه‌ڕی تێگه‌یشتن،</VERS>
      <VERS vnumber="10">تاكو باشترین شت جیا بكه‌نه‌وه‌، بۆ ئه‌وه‌ی له‌ ڕۆژی مه‌سیح پاك و بێ گله‌یی بن،</VERS>
      <VERS vnumber="11">پڕبووبن له‌ به‌رهه‌می ڕاستودروستی به‌هۆی عیسای مه‌سیح بۆ شكۆ و ستایشی خودا.  </VERS>
      <VERS vnumber="12">
          خوشكان، برایان، ئێستا ده‌مه‌وێ بزانن ئه‌وه‌ی به‌سه‌رم هات ئینجیلی زیاتر به‌ره‌و پێش برد،</VERS>
      <VERS vnumber="13">ته‌نانه‌ت كۆت و زنجیری من له‌ پێناوی مه‌سیح له‌لای هه‌موو پاسه‌وانانی ئیمپراتۆر و هه‌موو ئه‌وانی دیكه‌ش ده‌ركه‌وت.</VERS>
      <VERS vnumber="14">زۆربه‌ی خوشكان و برایانیش به‌هۆی كۆت و زنجیری من متمانه‌یان به‌ خوداوه‌ند كرد، زیاتر بوێرانه‌ و به‌ چاونه‌ترسی باسی وشه‌كه‌ بكه‌ن.  </VERS>
      <VERS vnumber="15">
          بێگومان هه‌ندێك له‌به‌ر ئیره‌یی و ناكۆكی مه‌سیح ڕاده‌گه‌یه‌نن، به‌ڵام هه‌ندێك به‌ خواستێكی باش.</VERS>
      <VERS vnumber="16">ئه‌وانه‌ی له‌به‌ر خۆشه‌ویستی ده‌یكه‌ن، ده‌زانن له‌به‌ر به‌رگریم له‌ ئینجیل دانراوم.</VERS>
      <VERS vnumber="17">ئه‌وانه‌ی دیكه‌ كه‌ له‌به‌ر ململانێ مه‌سیح ڕاده‌گه‌یه‌نن، دڵسۆز نین، مه‌زه‌نده‌ ده‌كه‌ن به‌ كۆت و زنجیره‌كه‌م حاڵم ناخۆشتر ده‌كه‌ن.</VERS>
      <VERS vnumber="18">ئیتر چی؟ به‌هه‌رحاڵ، به‌ ڕواڵه‌ت بێت یان به‌ ڕاستی بێت، مه‌سیح ڕاده‌گه‌یێندرێت، به‌مه‌ش دڵشادم.  به‌ڵێ، زیاتریش دڵشاد ده‌بم،</VERS>
      <VERS vnumber="19">چونكه‌ ده‌زانم به‌هۆی پاڕانه‌وه‌كانتان و پشتگیری ڕۆحی عیسای مه‌سیح ئه‌مه‌ ده‌بێته‌ هۆی ئازادكردنم.</VERS>
      <VERS vnumber="20">به‌ په‌رۆشییه‌وه‌ چاوه‌ڕوانم و ئومێده‌وارم كه‌ له‌ شتێك شه‌رمه‌زار نه‌بم، به‌ڵكو هه‌رده‌م به‌ وره‌یه‌كی به‌رز و ئێستاش مه‌سیح له‌ له‌شم‌دا پایه‌دار بێت، ئه‌گه‌ر به‌ ژیان بێت یان به‌ مردن.</VERS>
      <VERS vnumber="21">چونكه‌ بۆ من ژیان مه‌سیحه‌، مردنیش قازانج.</VERS>
      <VERS vnumber="22">به‌ڵام ئه‌گه‌ر ژیان له‌ جه‌سته‌دا بۆ من به‌روبوومی كرداره‌، چی هه‌ڵبژێرم؟ نازانم!</VERS>
      <VERS vnumber="23">له‌ دوو لاوه‌ فشارم له‌سه‌ره‌، حه‌زده‌كه‌م كۆچ بكه‌م و له‌گه‌ڵ مه‌سیح بم، ئه‌مه‌ش زۆر باشتره‌،</VERS>
      <VERS vnumber="24">به‌ڵام مانه‌وه‌م له‌ جه‌سته‌ بۆ ئێوه‌ پێویستتره‌.</VERS>
      <VERS vnumber="25">له‌مه‌ دڵنیام، ده‌زانم له‌ ناوتان‌دا ده‌مێنمه‌وه‌ و له‌گه‌ڵ هه‌مووتان به‌رده‌وام ده‌بم، بۆ پێشكه‌وتن و خۆشیتان له‌ باوه‌ڕ،</VERS>
      <VERS vnumber="26">تاكو له‌ من‌دا شانازیتان به‌ عیسای مه‌سیح لێی بڕژێته‌وه‌ به‌هۆی ئاماده‌بوونم له‌لاتان.  </VERS>
      <VERS vnumber="27">
          ته‌نها به‌ شێوه‌یه‌ك بژین كه‌ شایسته‌ی ئینجیلی مه‌سیح بێت، تاكو كاتێ بێم و بتانبینم یاخود له‌نێوتان نه‌بم و هه‌واڵتان ببیستم، كه‌ له‌ یه‌ك ڕۆح‌دا چه‌سپاون و به‌ یه‌ك دڵ تێده‌كۆشن بۆ باوه‌ڕی ئینجیل،</VERS>
      <VERS vnumber="28">له‌ هیچ شتێكی ڕكابه‌ره‌كانتان ناترسن. ئه‌مه‌ به‌ڵگه‌ی له‌ناوچوونیانه‌، به‌ڵام ڕزگارییه‌ بۆ ئێوه‌، ئه‌مه‌ش له‌ خوداوه‌یه‌.</VERS>
      <VERS vnumber="29">چونكه‌ خودا له‌به‌ر مه‌سیح ته‌نها باوه‌ڕهێنان به‌ ئه‌وی پێ نه‌به‌خشیون، به‌ڵكو ئازار چێژتنیش له‌ پێناوی ئه‌و،</VERS>
      <VERS vnumber="30">له‌به‌ر ئه‌وه‌ی هه‌مان تێكۆشانتان هه‌یه‌، ئه‌وه‌ی له‌ منتان بینیوه‌ و ئێستا له‌ منی ده‌بیستن.  </VERS>
    </CHAPTER>
    <CHAPTER cnumber="2">
      <VERS vnumber="1">
          ئه‌گه‌ر هه‌ر هاندانێك له‌ مه‌سیح‌دا هه‌بێت، ئه‌گه‌ر هه‌ر دڵنه‌واییه‌كی خۆشه‌ویستی، ئه‌گه‌ر هه‌ر هاوبه‌شییه‌كی ڕۆحی پیرۆز، ئه‌گه‌ر هه‌ر سۆز و میهره‌بانییه‌ك،</VERS>
      <VERS vnumber="2">ئه‌وا خۆشییه‌كه‌م ته‌واو بكه‌ن، تاكو یه‌ك بیر و یه‌ك خۆشه‌ویستیتان هه‌بێت، یه‌ك دڵ و یه‌ك مه‌به‌ستتان هه‌بێت.</VERS>
      <VERS vnumber="3">هیچ شتێك به‌ خۆپه‌رستی و لووتبه‌رزی پووچه‌وه‌ مه‌كه‌ن، به‌ڵكو به‌ ڕۆح‌سووكییه‌وه‌ یه‌كتری له‌ خۆتان به‌ باشتر بزانن.</VERS>
      <VERS vnumber="4">هه‌ریه‌كه‌ ته‌ماشای به‌رژه‌وه‌ندی خۆی نه‌كات، به‌ڵكو هه‌ریه‌كه‌ بۆ به‌رژه‌وه‌ندی خه‌ڵكی دیكه‌ش.  </VERS>
      <VERS vnumber="5">
          با ئه‌م بیره‌تان تێدابێت كه‌ له‌ عیسای مه‌سیح‌دا هه‌یه‌:</VERS>
      <VERS vnumber="6">ئه‌وه‌ی له‌ شێوه‌ی خودایه‌،نه‌یویست یه‌كسانییه‌كه‌ی له‌گه‌ڵ خودا بۆ خۆی بقۆزێته‌وه‌،</VERS>
      <VERS vnumber="7">به‌ڵكو خۆی كرده‌ هیچ،شێوه‌ی به‌نده‌ی وه‌رگرت،وه‌ك مرۆڤی لێ‌هات،</VERS>
      <VERS vnumber="8">كه‌ به‌ ڕوخساری مرۆڤ بینرا،خۆی نزم كرده‌وه‌ وتاكو مردن ملكه‌چ بوو، ته‌نانه‌ت مردنی سه‌ر خاچ.</VERS>
      <VERS vnumber="9">بۆیه‌ خودا زۆر به‌رزی كرده‌وه‌ وناوێكی دایێ له‌ سه‌رووی هه‌موو ناوێك،</VERS>
      <VERS vnumber="10">تاكو هه‌موو ئه‌ژنۆیه‌ك بۆ ناوی عیسا چۆك دابده‌ن،له‌ ئاسمان و سه‌ر زه‌وی و ژێر زه‌ویش،</VERS>
      <VERS vnumber="11">هه‌روه‌ها هه‌موو زمانێك دان بنێت كه‌ عیسای مه‌سیح خوداوه‌نده‌،بۆ شكۆی خودای باوك. </VERS>
      <VERS vnumber="12">
          جا خۆشه‌ویستانم، وه‌ك هه‌رده‌م گوێڕایه‌ڵ بوون - نه‌ك ته‌نها كه‌ له‌لاتانم، به‌ڵكو ئێستا زیاتریش كه‌ له‌لاتان نیم - به‌ ترس و له‌رزه‌وه‌ بۆ ڕزگاریتان به‌رده‌وام بن له‌ كاركردن،</VERS>
      <VERS vnumber="13">چونكه‌ خودا خۆی له‌ ئێوه‌دا كارده‌كات تاكو بتانه‌وێت و كار بكه‌ن بۆ ڕه‌زامه‌ندی ئه‌و.  </VERS>
      <VERS vnumber="14">
          هه‌موو شتێك بێ بۆڵه‌بۆڵ و شه‌ڕه‌قسه‌ بكه‌ن،</VERS>
      <VERS vnumber="15">تاكو بێ گله‌یی و پاك بن، منداڵانی خودا بێ له‌كه‌ن له‌ناو نه‌وه‌یه‌كی چه‌وت و خواردا، له‌نێو ئه‌وان‌دا وه‌ك ئه‌ستێره‌ له‌ گه‌ردوون ده‌دره‌وشێنه‌وه‌،</VERS>
      <VERS vnumber="16">به‌ ده‌ستگرتن به‌ وشه‌ی ژیانه‌وه‌، تاكو له‌ ڕۆژی مه‌سیح‌دا شانازی بكه‌م كه‌ بێ هووده‌ غارم نه‌داوه‌ و ڕه‌نجم نه‌كێشاوه‌.</VERS>
      <VERS vnumber="17">به‌ڵام ئه‌گه‌ر‌ وه‌ك شه‌رابی پێشكه‌شكراو به‌سه‌ر قوربانی و خزمه‌تی باوه‌ڕتان‌دا بڕژێم، ئه‌وا دڵشاد و دڵخۆشم له‌گه‌ڵتان.</VERS>
      <VERS vnumber="18">جا ئێوه‌ش ئاوا دڵشاد بن و له‌گه‌ڵم دڵخۆش بن.  </VERS>
      <VERS vnumber="19">
          هیوادارم له‌ عیسای خوداوه‌ند زوو تیمۆساوس بنێرم بۆ لاتان، تاكو دڵنیا بم كه‌ هه‌واڵتان بزانم.</VERS>
      <VERS vnumber="20">چونكه‌ كه‌سم نییه‌ وه‌ك ئه‌و به‌ دڵسۆزی بایه‌خ به‌ كاروبارتان بدات.</VERS>
      <VERS vnumber="21">له‌به‌ر ئه‌وه‌ی هه‌موو به‌دوای به‌رژه‌وه‌ندی خۆیان‌دا ده‌گه‌ڕێن، نه‌ك هی عیسای مه‌سیح.</VERS>
      <VERS vnumber="22">به‌ڵام له‌ شاره‌زایی ئه‌و ئاگادارن، چونكه‌ وه‌ك كوڕ له‌گه‌ڵ باوكی له‌گه‌ڵم له‌ ئینجیل‌دا خزمه‌تی كرد.</VERS>
      <VERS vnumber="23">بۆیه‌ هیوادارم یه‌كسه‌ر ئه‌و بنێرم، هه‌ر كاتێ بۆم ڕوون بێته‌وه‌ كاروبارم چۆن به‌ڕێوه‌ ده‌چێ.</VERS>
      <VERS vnumber="24">دڵنیام له‌ خوداوه‌ند خۆشم به‌م زووانه‌ دێم.  </VERS>
      <VERS vnumber="25">
          به‌ڵام به‌ پێویستم زانی ئه‌په‌فرۆدیتۆس بنێرمه‌ لاتان، كه‌ له‌گه‌ڵم برا و هاوكار و هاوسه‌ربازه‌، نێردراوی ئێوه‌یه‌ و خزمه‌تكاری پێویستییه‌كانمه‌.</VERS>
      <VERS vnumber="26">شه‌یدای هه‌مووتانه‌ و دڵته‌نگ بوو، چونكه‌ نه‌خۆشی ئه‌وتان بیستووه‌.</VERS>
      <VERS vnumber="27">به‌ ڕاستی نه‌خۆش بوو، خه‌ریك بوو بمرێت، به‌ڵام خودا به‌زه‌یی پێدا هاته‌وه‌، نه‌ك ته‌نها ئه‌و، به‌ڵكو منیش، نه‌وه‌ك خه‌فه‌ت به‌دوای خه‌فه‌تم هه‌بێت.</VERS>
      <VERS vnumber="28">بۆیه‌ خێراتر ناردم، تاكو به‌ بینینه‌وه‌ی دڵشادبن و منیش دڵه‌ڕاوكێم كه‌م بێته‌وه‌.</VERS>
      <VERS vnumber="29">كه‌واته‌ به‌وپه‌ڕی شادییه‌وه‌ له‌ خوداوه‌ند پێشوازی لێ بكه‌ن و ڕێز له‌وانه‌ی وه‌ك ئه‌و بگرن،</VERS>
      <VERS vnumber="30">چونكه‌ له‌ پێناوی كاری مه‌سیح هاته‌ سه‌ر مردن و ژیانی خۆی خسته‌ مه‌ترسی تاكو كه‌موكوڕی ئه‌و خزمه‌ته‌ی بۆ منی ده‌كه‌ن پڕی بكاته‌وه‌.  </VERS>
    </CHAPTER>
    <CHAPTER cnumber="3">
      <VERS vnumber="1">
          له‌ كۆتایی‌دا، خوشكان، برایان، دڵشاد بن به‌ خوداوه‌ند! نووسینه‌وه‌ی هه‌مان ئه‌م شتانه‌ ماندووم ناكات، به‌ڵكو بۆ ئاساییشی ئێوه‌یه‌.  </VERS>
      <VERS vnumber="2">
          چاوببڕنه‌ سه‌گه‌كان، چاوببڕنه‌ به‌دكاران، چاوببڕنه‌ جه‌سته‌بڕه‌كان.</VERS>
      <VERS vnumber="3">چونكه‌ ئێمه‌ خه‌ته‌نه‌كردنین، كه‌ به‌ ڕۆحی خودا په‌رستش ده‌كه‌ین و شانازی به‌ عیسای مه‌سیح ده‌كه‌ین و پشت به‌ جه‌سته‌ نابه‌ستین -</VERS>
      <VERS vnumber="4">هه‌رچه‌نده‌ منیش هۆم هه‌یه‌ پشت به‌ جه‌سته‌ ببه‌ستم.  ئه‌گه‌ر یه‌كێك وابزانێت هۆی هه‌یه‌ پشت به‌ جه‌سته‌ ببه‌ستێت، من له‌پێشترم:</VERS>
      <VERS vnumber="5">هه‌شت ڕۆژ بوومه‌ خه‌ته‌نه‌كراوم، له‌ ڕه‌گه‌زی ئیسرائیل، تیره‌ی بنیامین، عیبرانی كوڕی عیبرانی. به‌گوێره‌ی ته‌ورات فه‌ریسی بووم،</VERS>
      <VERS vnumber="6">به‌گوێره‌ی دڵگه‌رمی چه‌وسێنه‌ری كڵێسا بووم، به‌گوێره‌ی ڕاستودروستی له‌ ته‌وراته‌وه‌ بێ گله‌یی بووم.  </VERS>
      <VERS vnumber="7">
          به‌ڵام ئه‌وه‌ی بۆ من قازانج بوو، له‌ پێناوی مه‌سیح ئه‌مانه‌ به‌ زیان ده‌زانم.</VERS>
      <VERS vnumber="8">له‌مه‌ش زیاتر له‌به‌ر به‌رزی ناسینی عیسای مه‌سیحی خوداوه‌ندم هه‌موو شتێك به‌ زیان ده‌زانم، كه‌ له‌ پێناوی هه‌موو شتێكم دۆڕاند و به‌ زبڵی ده‌زانم، تاكو مه‌سیح ببه‌مه‌وه‌ و</VERS>
      <VERS vnumber="9">له‌ ئه‌ودا بدۆزرێمه‌وه‌، نه‌ك به‌و ڕاستودروستییه‌ی كه‌ له‌ شه‌ریعه‌ته‌، به‌ڵكو ئه‌وه‌ی به‌هۆی باوه‌ڕی مه‌سیحه‌، ڕاستودروستییه‌كه‌ له‌ خوداوه‌یه‌ و به‌ باوه‌ڕه‌،</VERS>
      <VERS vnumber="10">تاكو مه‌سیح بناسم و هێزی هه‌ڵستانه‌وه‌كه‌ی بزانم و هاوبه‌شی ئازاری بم، وه‌ك ئه‌و بم له‌ مردنی،</VERS>
      <VERS vnumber="11">تاوه‌كو بگه‌مه‌ هه‌ڵستانه‌وه‌ی نێو مردووان.  </VERS>
      <VERS vnumber="12">
          من ناڵێم ئێستا هه‌موو ئه‌مانه‌م به‌ده‌ستم هێناوه‌ یان گه‌یشتوومه‌ته‌ ته‌واوی، به‌ڵكو كۆشش ده‌كه‌م ئه‌وه‌ به‌ده‌ست بهێنم كه‌ عیسای مه‌سیح له‌ پێناوی‌دا منی به‌ده‌ست‌هێنا.</VERS>
      <VERS vnumber="13">خوشكان، برایان، من وا دانانێم كه‌ به‌ده‌ستم هێناوه‌، به‌ڵام شتێك ده‌كه‌م: ئه‌وه‌ی دواوه‌ له‌ یاد ده‌كه‌م و به‌ره‌و ئه‌وه‌ی پێشه‌وه‌ ده‌رده‌په‌ڕم،</VERS>
      <VERS vnumber="14">به‌ره‌و ئامانج كۆشش ده‌كه‌م بۆ خه‌ڵاتی بانگه‌وازی به‌رزی خودا له‌ عیسای مه‌سیح‌دا.  </VERS>
      <VERS vnumber="15">
          با هه‌موو پێگه‌یشتووانی له‌نێوانمان دان بیر له‌مه‌ بكه‌ینه‌وه‌. ئه‌گه‌ر بیرتان له‌ شتێكی جیاوازیش كرده‌وه‌، خودا ئه‌مه‌شتان بۆ ئاشكرا ده‌كات.</VERS>
      <VERS vnumber="16">جا ئه‌وه‌ی بردوومانه‌ته‌وه‌ با ده‌ستی پێوه‌ بگرین.  </VERS>
      <VERS vnumber="17">
          خوشك و برایانم، به‌یه‌كه‌وه‌ لاسایی من بكه‌نه‌وه‌ و بڕواننه‌ ئه‌وانه‌ی ئاوا ده‌ژین، به‌گوێره‌ی ئه‌م نموونه‌یه‌ی ئێمه‌ پێمان دان.</VERS>
      <VERS vnumber="18">زۆرم پێ‌ووتن، ئێستاش به‌ گریانه‌وه‌ ده‌ڵێم، زۆر كه‌س به‌ شێوه‌یه‌ك ده‌ژین، دوژمنی خاچی مه‌سیحن،</VERS>
      <VERS vnumber="19">ئه‌وانه‌ كۆتاییان له‌ناوچوونه‌، خودایان سكیانه‌ و شكۆیان شه‌رمه‌زارییانه‌، بیریان له‌سه‌ر شتی زه‌مینییه‌.</VERS>
      <VERS vnumber="20">چونكه‌ وڵاتمان له‌ ئاسمانه‌، به‌ په‌رۆشه‌وه‌ چاوه‌ڕێ ده‌كه‌ین ڕزگاركه‌ر له‌وێ بێته‌وه‌، عیسای مه‌سیحی خوداوه‌ند،</VERS>
      <VERS vnumber="21">ئه‌وه‌ی له‌شی كه‌ساسمان بۆ وێنه‌ی له‌شی شكۆداری خۆی ده‌گۆڕێت، به‌گوێره‌ی كاركردنی هێزی خۆی بۆ ملكه‌چكردنی هه‌موو شتێك بۆ خۆی.  </VERS>
    </CHAPTER>
    <CHAPTER cnumber="4">
      <VERS vnumber="1">
          بۆیه‌ خوشكان و برایانی خۆشه‌ویستم، ئه‌وانه‌ی په‌رۆشتانم، خۆشی و تاجی منن، خۆشه‌ویستانم ئاوا له‌ خوداوه‌نددا بچه‌سپێن.  </VERS>
      <VERS vnumber="2">
          له‌ ئه‌وۆدیا و سینتخی ده‌پاڕێمه‌وه‌، هاوبیر بن له‌ خوداوه‌ند.</VERS>
      <VERS vnumber="3">به‌ڵێ تۆش ئه‌ی هاوڕێی دڵسۆزم، داوات لێ ده‌كه‌م یارمه‌تییان بده‌یت، چونكه‌ هه‌ردووكیان له‌ ئینجیل‌دا تێكۆشانیان له‌گه‌ڵم كردووه‌، له‌گه‌ڵ كلیمنتۆس و هاوكارانی دیكه‌م كه‌ ناویان له‌ په‌ڕتووكی ژیانه‌.  </VERS>
      <VERS vnumber="4">
          هه‌میشه‌ به‌ خوداوه‌ند دڵشاد بن، دیسان ده‌ڵێمه‌وه‌، دڵشاد بن!</VERS>
      <VERS vnumber="5">با هه‌موو خه‌ڵك به‌ ڕووخۆشیتان بزانێت. خوداوه‌ند نزیكه‌.</VERS>
      <VERS vnumber="6">نیگه‌ران مه‌بن، به‌ڵكو با له‌ هه‌موو شتێك‌دا داواكاریتان به‌ نوێژ و پاڕانه‌وه‌ له‌گه‌ڵ سوپاس‌دا لای خودا زانراو بێت.</VERS>
      <VERS vnumber="7">ئاشتی خوداش، ئه‌وه‌ی به‌رزتره‌ له‌ هه‌موو تێگه‌یشتنێك، دڵ و بیرتان ده‌پارێزێت له‌ عیسای مه‌سیح‌دا.  </VERS>
      <VERS vnumber="8">
          له‌ كۆتایی‌دا خوشكان، برایان: ئه‌وه‌ی ڕاستییه‌ و ڕێزدارییه‌، ئه‌وه‌ی دادپه‌روه‌رییه‌ و پاكییه‌، ئه‌وه‌ی خۆشه‌ویستییه‌ و ناوبانگ باشییه‌، ئه‌گه‌ر ڕه‌وشت به‌رزه‌ و ئه‌گه‌ر شایانی ستایشه‌، بیری لێ بكه‌نه‌وه‌.</VERS>
      <VERS vnumber="9">چی له‌ من‌دا فێربوون و وه‌رتانگرت و بیستتان و بینیتان، ئه‌وه‌ جێبه‌جێ بكه‌ن. خودای ئاشتیش له‌گه‌ڵتان ده‌بێت.  </VERS>
      <VERS vnumber="10">
          زۆر دڵشاد بووم به‌ خوداوه‌ند، ئێستا وا بایه‌ختان بۆ من نوێ ده‌كه‌نه‌وه‌. به‌ ڕاستی پێشتر بایه‌ختان هه‌بوو، به‌ڵام ده‌رفه‌ت نه‌بوو.</VERS>
      <VERS vnumber="11">له‌به‌ر پێویستیم نییه‌ ئه‌مه‌ ده‌ڵێم، چونكه‌ فێربووم له‌ چ دۆخێك‌دا بم خۆبژێو بم.</VERS>
      <VERS vnumber="12">ده‌زانم نه‌بوونی چییه‌ و ده‌زانم هه‌بوونی چییه‌، له‌ هه‌ر شتێك و له‌ هه‌موو شتێك‌دا فێری نهێنی ئه‌وه‌بووم له‌ هه‌بوونی و نه‌بوونی‌دا ئاسووده‌ بم.</VERS>
      <VERS vnumber="13">ده‌توانم هه‌موو شتێك بكه‌م به‌وه‌ی به‌هێزم ده‌كات.  </VERS>
      <VERS vnumber="14">
          له‌گه‌ڵ ئه‌وه‌ش‌دا چاكتان كرد كه‌ به‌شداری ته‌نگانه‌تان كردم.</VERS>
      <VERS vnumber="15">ئه‌ی فیلیپییه‌كان، ئێوه‌ش ده‌زانن، له‌ سه‌ره‌تای ئینجیل‌دا، كاتێ له‌ مه‌كدۆنیا ده‌رچووم، هیچ كڵێسایه‌ك به‌شداری هه‌ژماردی وه‌رگرتن و دانی بۆ نه‌كردووم، ئێوه‌ نه‌بێت.</VERS>
      <VERS vnumber="16">ته‌نانه‌ت له‌ سالۆنیكی، بۆ پێویستی من جارێك و دووان بۆتان ناردم.</VERS>
      <VERS vnumber="17">نه‌ك داوای به‌خشین بكه‌م، به‌ڵكو داواكردنی به‌روبوومی زیاتره‌ بۆ هه‌ژماردتان.</VERS>
      <VERS vnumber="18">ئێستا هه‌موو شتێكم هه‌یه‌ و زیادی كردووه‌. ئه‌و شتانه‌ی ئه‌په‌فرۆدیتۆس له‌لای ئێوه‌ هێنای وه‌رم گرت و تێربووم، بۆنێكی خۆشه‌، قوربانییه‌كی په‌سندكراوه‌، دڵی خودا خۆش ده‌كات.</VERS>
      <VERS vnumber="19">خودای من به‌گوێره‌ی سامانی خۆی له‌ شكۆمه‌ندی له‌ عیسای مه‌سیح‌دا، هه‌موو پێویستییه‌كانتان دابین ده‌كات.</VERS>
      <VERS vnumber="20">ئێستاش شكۆمه‌ندی بۆ خودا و باوكمان تاهه‌تایه‌. ئامین.  </VERS>
      <VERS vnumber="21">
          سڵاو له‌ هه‌ر پیرۆزكراوێك له‌ عیسای مه‌سیح‌دا بكه‌ن. ئه‌و خوشك و برایانه‌ی له‌گه‌ڵم‌دان سڵاوتان لێ‌ده‌كه‌ن.</VERS>
      <VERS vnumber="22">هه‌موو پیرۆزكراوان سڵاوتان لێ‌ده‌كه‌ن، به‌ تایبه‌تی ئه‌وانه‌ی له‌ خانه‌واده‌ی قه‌یسه‌رن.  </VERS>
      <VERS vnumber="23">
          نیعمه‌تی عیسای مه‌سیحی خوداوه‌ند له‌گه‌ڵ ڕۆحتان بێت.  </VERS>
    </CHAPTER>
  </BIBLEBOOK>
  <BIBLEBOOK bnumber="51" bname="Colossians" bsname="Col">
    <CHAPTER cnumber="1">
      <VERS vnumber="1">پۆڵۆس، نێردراوی عیسای مه‌سیح به‌ خواستی خودا، تیمۆساوسی براش،  </VERS>
      <VERS vnumber="2">
          بۆ پیرۆزكراوان له‌ كۆلۆسی، خوشكان و برایانی باوه‌ڕدار له‌ مه‌سیح: </VERS>
      <VERS vnumber="3">
          سوپاسی خودا ده‌كه‌ین، باوكی عیسای مه‌سیحی خوداوه‌ندمان، هه‌رده‌م نوێژتان بۆ ده‌كه‌ین،</VERS>
      <VERS vnumber="4">كه‌ باوه‌ڕی ئێوه‌مان بیست به‌ عیسای مه‌سیح و ئه‌و خۆشه‌ویستییه‌ی بۆ هه‌موو پیرۆزكراوان هه‌تانه‌،</VERS>
      <VERS vnumber="5">له‌به‌ر ئه‌و هیوایه‌ی له‌ ئاسمان‌دا بۆتان دانراوه‌، ئه‌وه‌ی پێشتر له‌ وشه‌ی ڕاستی بیستتان، ئینجیل</VERS>
      <VERS vnumber="6">كه‌ گه‌یشته‌ لاتان. وه‌ك هه‌موو جیهان، ئه‌م به‌رهه‌مداره‌ و زیاد ده‌كات له‌نێواتان‌دا، له‌و ڕۆژه‌وه‌ی نیعمه‌تی ڕاستی خوداتان بیست و ناسیتان.</VERS>
      <VERS vnumber="7">وه‌ك له‌ ئه‌په‌فراسی هاوبه‌نده‌ی خۆشه‌ویستمان فێربوون، ئه‌وه‌ی له‌ پێناوتان خزمه‌تكارێكی دڵسۆزه‌ بۆ مه‌سیح،</VERS>
      <VERS vnumber="8">ئه‌وه‌ی باسی خۆشه‌ویستی ئێوه‌ی كرد له‌ ڕۆحی پیرۆزدا.  </VERS>
      <VERS vnumber="9">
          بۆیه‌ ئێمه‌ش له‌و ڕۆژه‌ی بیستمان بێ وه‌ستان له‌ پێناوی ئێوه‌ نوێژ ده‌كه‌ین و داواكارین، تاكو پڕبن له‌ زانینی خواستی ئه‌و، به‌وپه‌ڕی دانایی و تێگه‌یشتنی ڕۆحی.</VERS>
      <VERS vnumber="10">داوا ده‌كه‌ین تاكو به‌ شێوه‌یه‌ك بژین شیاوی خوداوه‌ند بێت و تا ئه‌وپه‌ڕی خۆشحاڵی بكات، به‌رهه‌مدار بن له‌ هه‌موو چاكه‌كارییه‌ك و له‌ ناسینی خودا پێبگه‌ن،</VERS>
      <VERS vnumber="11">به‌ هه‌موو هێزێك به‌گوێره‌ی توانای شكۆی خۆی به‌هێزتان بكات، بۆ هه‌موو دانبه‌خۆداگرتن و ئارامگرتنێك، به‌ خۆشییه‌وه‌</VERS>
      <VERS vnumber="12">سوپاسی باوكه‌كه‌ بكه‌ن، ئه‌وه‌ی شایسته‌ی كردن بۆ هاوبه‌شی كردنی میراتی پیرۆزكراوان له‌ ڕووناكی‌دا.</VERS>
      <VERS vnumber="13">ئه‌وه‌ی له‌ ده‌سه‌ڵاتی تاریكی ده‌ربازی كردین و ئێمه‌ی بۆ شانشینی كوڕه‌ خۆشه‌ویسته‌كه‌ی گواسته‌وه‌،</VERS>
      <VERS vnumber="14">كه‌وا ئێمه‌ له‌ودا كڕاینه‌وه‌، واتا لێخۆشبوونی گوناه‌.  </VERS>
      <VERS vnumber="15">
          كوڕه‌كه‌ وێنه‌ی خودای نه‌بینراوه‌، نۆبه‌ره‌ی هه‌موو به‌دیهێنراوانه‌.</VERS>
      <VERS vnumber="16">چونكه‌ به‌و هه‌موو شتێك به‌دیهێنرا: له‌ ئاسمان و له‌سه‌ر زه‌وی، بینراو و نه‌بینراو، ته‌خت یان سه‌روه‌ری، سه‌رۆكایه‌تی یان ده‌سه‌ڵات، هه‌مووی به‌و و بۆ ئه‌و به‌دیهێنران.</VERS>
      <VERS vnumber="17">ئه‌و پێش هه‌موو شتێكه‌ و هه‌مووش له‌ودا یه‌كی گرتووه‌.</VERS>
      <VERS vnumber="18">ئه‌و سه‌ری له‌شه‌، كڵێسا. ئه‌و سه‌ره‌تایه‌ و نۆبه‌ره‌ی نێو مردووانه‌، تاكو له‌ سه‌رووی هه‌موو شتێك بێت.</VERS>
      <VERS vnumber="19">چونكه‌ خودا خۆشحاڵ بوو به‌ هه‌موو پڕی خۆی له‌ودا نیشته‌جێ بێت،</VERS>
      <VERS vnumber="20">به‌هۆی ئه‌و هه‌موو شتێك له‌گه‌ڵ خۆی‌دا ئاشت بكاته‌وه‌، ئاشتی بنێته‌وه‌ به‌ خوێنی خاچه‌كه‌ی، ئه‌گه‌ر له‌سه‌ر زه‌وی بێت یان له‌ ئاسمان.  </VERS>
      <VERS vnumber="21">
          ئێوه‌ پێشتر له‌ خودا دابڕابوون و دوژمن بوون له‌ بیركردنه‌وه‌ به‌ خراپه‌كاری،</VERS>
      <VERS vnumber="22">ئێستا به‌هۆی له‌شی جه‌سته‌یی مه‌سیح به‌ مردن ئاشتی كردنه‌وه‌، تاكو له‌به‌رده‌می به‌ پیرۆزی و بێ له‌كه‌ و بێ گله‌یی پێشكه‌شتان بكات -</VERS>
      <VERS vnumber="23">ئه‌گه‌ر به‌رده‌وام بن له‌و باوه‌ڕه‌، دامه‌زراو و چه‌سپاو بن، لانه‌ده‌ن له‌ هیوای ئه‌و ئینجیله‌ی بیستتان، ئه‌وه‌ی له‌ هه‌موو به‌دیهێنراوانی ژێر ئاسمان ڕاگه‌یه‌نراوه‌، خۆشم وه‌ك پۆڵۆس بۆی بوومه‌ خزمه‌تكار.  </VERS>
      <VERS vnumber="24">
          ئێستا دڵشادم به‌ ئازاره‌كانم له‌ پێناوی ئێوه‌دا و پاشماوه‌ی ته‌نگانه‌ی مه‌سیح له‌ جه‌سته‌ی خۆم‌دا ته‌واو ده‌كه‌م، له‌ پێناوی له‌شی ئه‌و، كه‌ كڵێسایه‌.</VERS>
      <VERS vnumber="25">بۆ ئه‌مه‌ بوومه‌ خزمه‌تكار، به‌گوێره‌ی ئه‌و پلانه‌ی خودا كه‌ پێم درا بۆ ئێوه‌، بۆ ته‌واوكردنی ڕاگه‌یاندنی وشه‌ی خودا،</VERS>
      <VERS vnumber="26">ئه‌م نهێنییه‌ی له‌ ڕۆژگاره‌كانه‌وه‌ و به‌ درێژایی نه‌وه‌كان شاردراوه‌ بوو، ئێستا بۆ پیرۆزكراوان ئاشكرا كرا.</VERS>
      <VERS vnumber="27">بۆ ئه‌وانه‌ی كه‌ خودا ویستی له‌نێو نه‌ته‌وه‌كان‌دا پێیان بناسێنی كه‌ ده‌وڵه‌مه‌ندی شكۆی ئه‌م نهێنییه‌ چییه‌، ئه‌ویش مه‌سیحه‌ كه‌ له‌ناوتان دایه‌، هیوای شكۆمه‌ندییه‌.  </VERS>
      <VERS vnumber="28">
          ئه‌وه‌ی ڕاده‌گه‌یه‌نین، هه‌موو مرۆڤێكی پێ ئاگادار ده‌كه‌ینه‌وه‌ و به‌وپه‌ڕی داناییه‌وه‌ هه‌موو مرۆڤێك فێرده‌كه‌ین، تاكو هه‌ر مرۆڤێك له‌ مه‌سیح‌دا به‌ ته‌واوی پێشكه‌ش بكه‌ین.</VERS>
      <VERS vnumber="29">بۆ ئه‌مه‌ش ماندوو ده‌بم و تێده‌كۆشم، به‌گوێره‌ی كاره‌كه‌ی كه‌ به‌هێزه‌وه‌ له‌ من‌دا كارده‌كات.  </VERS>
    </CHAPTER>
    <CHAPTER cnumber="2">
      <VERS vnumber="1">ده‌مه‌وێ بزانن چ خه‌باتێك ده‌كه‌م بۆ ئێوه‌ و ئه‌وانه‌ی له‌ لاودیكییان و هه‌موو ئه‌وانه‌ی ڕووبه‌ڕوو منیان نه‌بینیوه‌،</VERS>
      <VERS vnumber="2">تاكو وره‌یان به‌رزبێته‌وه‌ و له‌ خۆشه‌ویستی‌دا یه‌كبگرن بۆ ئه‌وپه‌ڕی ده‌وڵه‌مه‌ندی له‌ تێگه‌یشتنی ته‌واو، تاكو نهێنی خودا بناسین، واتا مه‌سیح،</VERS>
      <VERS vnumber="3">له‌ ئه‌ودا هه‌موو گه‌نجینه‌ی دانایی و زانیاری شاردراوه‌ته‌وه‌.</VERS>
      <VERS vnumber="4">ئه‌مه‌ ده‌ڵێم تاكو كه‌س به‌ قسه‌ی لووس چه‌واشه‌تان نه‌كات.</VERS>
      <VERS vnumber="5">چونكه‌ ئه‌گه‌ر به‌ جه‌سته‌ له‌لاتان نیم، به‌ڵام به‌ ڕۆح له‌گه‌ڵتانم، دڵشادم كاتێ ڕێكی و چه‌سپاوی باوه‌ڕتان به‌ مه‌سیح ده‌بینم.  </VERS>
      <VERS vnumber="6">
          بۆیه‌ وه‌ك پێشوازیتان له‌ عیسای مه‌سیحی خوداوه‌ند كرد، له‌ویش‌دا بژین،</VERS>
      <VERS vnumber="7">له‌ودا ڕه‌گ داكوتراو بن و بنیاد بنرێن، چه‌سپاو بن له‌ باوه‌ڕدا وه‌ك فێربوون، له‌ سوپاسگوزاریتان بڕژێته‌وه‌.  </VERS>
      <VERS vnumber="8">
          ئاگاداربن كه‌س به‌ فه‌لسه‌فه‌ و فێڵی پووچ دیلتان نه‌كات، كه‌ به‌گوێره‌ی نه‌ریتی خه‌ڵك و به‌گوێره‌ی بنه‌مایه‌كانی جیهانه‌، نه‌ك به‌گوێره‌ی مه‌سیح.  </VERS>
      <VERS vnumber="9">
          چونكه‌ ته‌واوی خودایه‌تی له‌ مه‌سیح‌دا نیشته‌جێیه‌، به‌ له‌شی خۆی،</VERS>
      <VERS vnumber="10">ئێوه‌ش له‌ودا گه‌یشتوونه‌ته‌ ته‌واوه‌تی، ئه‌وه‌ی سه‌ری هه‌موو سه‌رۆكایه‌تی و ده‌سه‌ڵاتێكه‌.</VERS>
      <VERS vnumber="11">له‌ویش‌دا خه‌ته‌نه‌كران كه‌ به‌ ده‌ست نییه‌، به‌ داماڵینی گۆشتی جه‌سته‌، به‌ خه‌ته‌نه‌كردنی مه‌سیح.</VERS>
      <VERS vnumber="12">له‌ له‌ئاوهه‌ڵكێشانی‌دا له‌گه‌ڵی نێژران، له‌گه‌ڵ ئه‌ویش هه‌ڵستانه‌وه‌ به‌هۆی باوه‌ڕتان به‌ توانای خودا، كه‌ له‌نێو مردووان هه‌ڵیستانده‌وه‌.  </VERS>
      <VERS vnumber="13">
          ئێوه‌ش به‌هۆی گوناه‌ و خه‌ته‌نه‌ نه‌كردنی جه‌سته‌تان مردووبوون، له‌گه‌ڵ مه‌سیح‌دا زیندووی كردنه‌وه‌، له‌ هه‌موو گوناهه‌كانمان خۆشبوو.</VERS>
      <VERS vnumber="14">ئه‌و تۆماره‌ی سڕییه‌وه‌ كه‌ له‌ ئه‌ركه‌كان له‌سه‌رمان بوو، له‌ دژی ئێمه‌ بوو، له‌م نێوه‌نده‌ هه‌ڵیگرت و به‌ خاچه‌وه‌ بزماركوتی كرد.</VERS>
      <VERS vnumber="15">سه‌رۆكه‌كان و ده‌سه‌ڵاتدارانی چه‌ككرد و به‌ ئاشكرا كردنییه‌ په‌ند، له‌ خاچ‌دا به‌سه‌ریان‌دا زاڵبوو.  </VERS>
      <VERS vnumber="16">
          بۆیه‌ با كه‌س له‌ خواردن و خواردنه‌وه‌ یان له‌باره‌ی جه‌ژن یان سه‌ری مانگ یا شه‌ممه‌ حوكمتان نه‌دات.</VERS>
      <VERS vnumber="17">ئه‌مانه‌ سێبه‌ری داهاتوون، به‌ڵام ڕاستییه‌كه‌ له‌ مه‌سیح دایه‌.</VERS>
      <VERS vnumber="18">با كه‌س شایسته‌یی خه‌ڵاته‌كه‌تان له‌ده‌ست نه‌دات، ئه‌وه‌ی حه‌زی له‌ ڕۆح‌سووكی هه‌ر به‌ قسه‌ و په‌رستنی فریشته‌ بێت، ئه‌وه‌ی ده‌یبینێت درێژدادڕی لێ‌ده‌كات، كه‌ به‌ مێشكه‌ جه‌سته‌ییه‌ پووچه‌كه‌ی لووتبه‌رز ده‌بێت.</VERS>
      <VERS vnumber="19">ده‌ست به‌ سه‌ره‌وه‌ ناگرێت، له‌وه‌وه‌ هه‌موو له‌ش به‌هۆی جومگه‌كان و پارچه‌كان پشتگیری ده‌كرێت و ده‌به‌سترێنه‌وه‌، تاكو وه‌ك خودا ده‌یه‌وێت گه‌شه‌ بكات.  </VERS>
      <VERS vnumber="20">
          ئه‌گه‌ر سه‌باره‌ت به‌ بنه‌مایه‌كانی جیهان له‌گه‌ڵ مه‌سیح‌دا مردن، بۆچی وه‌ك ئه‌وه‌ی له‌ جیهان‌دا بژین، ملكه‌چی ئه‌م ئه‌ركانه‌ ده‌بن:</VERS>
      <VERS vnumber="21">(مه‌یگره‌! تامی مه‌كه‌! ده‌ستی لێ مه‌ده‌!)؟</VERS>
      <VERS vnumber="22">ئه‌م شتانه‌ به‌ به‌كارهێنان له‌ناوده‌چن، چونكه‌ به‌گوێره‌ی ڕاسپارده‌ و فێركردنی مرۆڤن.</VERS>
      <VERS vnumber="23">به‌ ڕواڵه‌ت شێوه‌ی داناییان هه‌یه‌، له‌ په‌رستنی هه‌ڵبه‌ستراو و ڕۆح‌سووكی هه‌ر به‌ قسه‌ و توندوتیژی له‌گه‌ڵ له‌ش، به‌ڵام هیچ به‌های نییه‌ دژی هه‌وه‌سی جه‌سته‌.  </VERS>
    </CHAPTER>
    <CHAPTER cnumber="3">
      <VERS vnumber="1">
          بۆیه‌ ئه‌گه‌ر له‌گه‌ڵ مه‌سیح‌دا هه‌ڵستاونه‌ته‌وه‌، بۆ ئه‌و شتانه‌ی سه‌ره‌وه‌ كۆشش بكه‌ن، له‌وێ مه‌سیح له‌ ده‌سته‌ڕاستی خودا دانیشتووه‌.</VERS>
      <VERS vnumber="2">بایه‌خ به‌و شتانه‌ی سه‌ره‌وه‌ بده‌ن، نه‌ك ئه‌وانه‌ی له‌سه‌ر زه‌وین،</VERS>
      <VERS vnumber="3">چونكه‌ ئێوه‌ مردن، ژیانیشتان له‌گه‌ڵ مه‌سیح له‌ خوداوه‌ شاردراوه‌ته‌وه‌.</VERS>
      <VERS vnumber="4">كاتێ مه‌سیح ده‌رده‌كه‌وێت كه‌ ژیانتانه‌، ئه‌وسا ئێوه‌ش له‌گه‌ڵی‌دا له‌ شكۆمه‌ندی‌دا ده‌رده‌كه‌ون.  </VERS>
      <VERS vnumber="5">
          كه‌واته‌ ئاره‌زووه‌ جه‌سته‌ییه‌كانتان بمرێنن: داوێنپیسی، گڵاوی، هه‌وه‌س، ئاره‌زووی به‌د، چڵێسی كه‌ بت‌په‌رستییه‌،</VERS>
      <VERS vnumber="6">به‌هۆیانه‌وه‌ تووڕه‌یی خودا دێته‌ سه‌ر كوڕه‌كانی یاخی‌بوون.</VERS>
      <VERS vnumber="7">ئێوه‌ش جاران ئاوا هه‌ڵسوكه‌وتتان ده‌كرد، كاتێ تیایان‌دا ده‌ژیان.</VERS>
      <VERS vnumber="8">به‌ڵام ئێستا هه‌موو ئه‌وانه‌ فڕێبده‌ن: هه‌ڵچوون، تووڕه‌یی، كینه‌، بوختان، قسه‌ی ناشیرین له‌ زارتان.</VERS>
      <VERS vnumber="9">له‌گه‌ڵ یه‌كتری درۆ مه‌كه‌ن، چونكه‌ مرۆڤی كۆن و كرده‌وه‌كانیتان داكه‌ندووه‌</VERS>
      <VERS vnumber="10">و نوێتان پۆشیوه‌، ئه‌وه‌ی به‌گوێره‌ی وێنه‌ی به‌دیهێنه‌ره‌كه‌ی به‌ ناسینی نوێ بۆته‌وه‌.</VERS>
      <VERS vnumber="11">له‌وێ‌دا جوله‌كه‌ و یۆنانی نییه‌، خه‌ته‌نه‌كراو و خه‌ته‌نه‌ نه‌كراو، به‌ربه‌ری و سكیسی، كۆیله‌ و ئازاد نییه‌، به‌ڵكو مه‌سیح هه‌مووه‌ و له‌ هه‌موودایه‌.  </VERS>
      <VERS vnumber="12">
          بۆیه‌ وه‌كو بژارده‌ی خودا، پیرۆز و خۆشه‌ویست، میهره‌بانی و نیانی و ڕۆح‌سووكی و دڵنه‌رمی و ئارامگرتن له‌به‌ر بكه‌ن.</VERS>
      <VERS vnumber="13">به‌رگه‌ی یه‌كتری بگرن، ئه‌گه‌ر یه‌كێك سكاڵای له‌سه‌ر یه‌كێك هه‌بوو، گه‌رده‌نی یه‌كتری ئازاد بكه‌ن. وه‌ك خوداوه‌ند لێتان خۆشبوو، ئێوه‌ش ئه‌وا بكه‌ن.</VERS>
      <VERS vnumber="14">له‌ سه‌رووی هه‌موو ئه‌مانه‌ش خۆشه‌ویستی له‌به‌ر بكه‌ن، كه‌ پشتێنی ته‌واویه‌.  </VERS>
      <VERS vnumber="15">
          با ئاشتی مه‌سیح حوكمی دڵتان بكات، كه‌ بۆ ئه‌مه‌ بانگ‌كران له‌ یه‌ك له‌ش‌دا، هه‌روه‌ها سوپاسكه‌ر بن.</VERS>
      <VERS vnumber="16">با وشه‌ی مه‌سیح به‌ ده‌وڵه‌مه‌ندی له‌ ئێوه‌دا نیشته‌جێ بێت، به‌وپه‌ڕی دانایی یه‌كتری فێر بكه‌ن و ئاگادار بكه‌نه‌وه‌، به‌ زه‌بوور و سروود و گۆرانی ڕۆحی به‌ سوپاسگوزاری له‌ دڵتان‌دا گۆرانی بۆ خودا بڵێن.</VERS>
      <VERS vnumber="17">هه‌ر شتێك ده‌ڵێن و ده‌یكه‌ن، هه‌مووی به‌ ناوی عیسای خوداوه‌ند بیكه‌ن، به‌و سوپاسی خودای باوك بكه‌ن.  </VERS>
      <VERS vnumber="18">
          ئه‌ی ژنه‌كان، ملكه‌چی مێرده‌كانتان بن، وه‌ك له‌ خوداوه‌ند ده‌وه‌شێته‌وه‌.  </VERS>
      <VERS vnumber="19">
          ئه‌ی مێرده‌كان، ژنه‌كانتان خۆش‌بووێ، له‌گه‌ڵیان ڕه‌ق مه‌بن.  </VERS>
      <VERS vnumber="20">
          ئه‌ی منداڵان، له‌ هه‌موو شتێك‌دا گوێڕایه‌ڵی دایك و باوكتان بن، چونكه‌ ئه‌مه‌ ڕه‌زامه‌ندی خوداوه‌نده‌.  </VERS>
      <VERS vnumber="21">
          ئه‌ی باوكه‌كان، منداڵه‌كانتان تووڕه‌ مه‌كه‌ن، نه‌وه‌ك نائومێد بن.  </VERS>
      <VERS vnumber="22">
          ئه‌ی كۆیله‌كان، له‌ هه‌موو شتێك‌دا ملكه‌چی گه‌وره‌كانتان بن به‌گوێره‌ی جه‌سته‌، نه‌ك به‌ خزمه‌تی چاو وه‌ك ئه‌و كه‌سه‌ی خه‌ڵك ڕازی بكات، به‌ڵكو به‌ دڵ و بێ دووڕووی، به‌ ترسی خوداوه‌ند.</VERS>
      <VERS vnumber="23">هه‌ر چییه‌ك ده‌كه‌ن، به‌ دڵ بیكه‌ن، وه‌ك بۆ خوداوه‌ند بێت، نه‌ك بۆ خه‌ڵكی،</VERS>
      <VERS vnumber="24">بزانن له‌ خوداوه‌نده‌وه‌ پاداشتی میرات وه‌رده‌گرن، چونكه‌ خزمه‌تی مه‌سیحی خوداوه‌ند ده‌كه‌ن.</VERS>
      <VERS vnumber="25">سته‌مكاریش سزای سته‌مه‌كه‌ی وه‌رده‌گرێ و لایه‌نگری نییه‌.  </VERS>
    </CHAPTER>
    <CHAPTER cnumber="4">
      <VERS vnumber="1">ئه‌ی گه‌وره‌كان، له‌گه‌ڵ كۆیله‌كان دادپه‌روه‌ر و یه‌كسان بن، بزانن ئێوه‌ش گه‌وره‌تان هه‌یه‌ له‌ ئاسمان.  </VERS>
      <VERS vnumber="2">
          په‌یوه‌ست بن به‌ نوێژكردنه‌وه‌، به‌ سوپاسه‌وه‌ شه‌واره‌ی لێ بگرن.</VERS>
      <VERS vnumber="3">بۆ ئێمه‌ش نوێژ بكه‌ن كه‌ خودا ده‌رگایه‌كمان بۆ بكاته‌وه‌ بۆ په‌یامه‌كه‌، بۆ ئه‌وه‌ی نهێنی مه‌سیح ڕابگه‌ێنین، له‌به‌ر ئه‌مه‌ش گیراوم،</VERS>
      <VERS vnumber="4">تاكو ئاشكرای بكه‌م وه‌ك پێویسته‌ بدوێم.</VERS>
      <VERS vnumber="5">به‌ دانایی له‌گه‌ڵ ئه‌وانه‌ی ده‌ره‌وه‌ ڕه‌فتار بكه‌ن، كات بقۆزنه‌وه‌.</VERS>
      <VERS vnumber="6">قسه‌تان هه‌رده‌م پڕبێت له‌ نیعمه‌ت، به‌ خوێ سوێر كرابێت، تاكو بزانن چۆن پێویسته‌ وه‌ڵامی هه‌ر كه‌سێك بده‌نه‌وه‌.  </VERS>
      <VERS vnumber="7">
          تیخیكۆس هه‌موو هه‌واڵێكی منتان ده‌داتێ، برای خۆشه‌ویست و خزمه‌تكاری دڵسۆز و هاوبه‌نده‌ له‌ خوداوه‌ند.</VERS>
      <VERS vnumber="8">به‌ تایبه‌تی بۆ ئه‌مه‌ ناردمه‌ لاتان، تاكو هه‌واڵی ئێمه‌ بزانن و وره‌تان به‌رز بكاته‌وه‌،</VERS>
      <VERS vnumber="9">له‌گه‌ڵ ئۆنسیمۆسی برای خۆشه‌ویست و دڵسۆز، ئه‌وه‌ی له‌ خۆتانه‌، ئه‌وان هه‌واڵی هه‌موو شتێكی ئێره‌تان ده‌ده‌نێ.  </VERS>
      <VERS vnumber="10">
          ئه‌ریسته‌رخۆسی هاوڕێی به‌ندیێتیم سڵاوتان لێ‌ده‌كات، مه‌رقۆسی ئامۆزای به‌رناباش - كه‌ ده‌رباره‌ی ئه‌و ڕاسپارده‌تان وه‌رگرتووه‌. ئه‌گه‌ر هاته‌ لاتان پێشوازی لێ بكه‌ن، -</VERS>
      <VERS vnumber="11">هه‌روه‌ها عیسا كه‌ به‌ یستۆس ناوده‌بردرێت. ته‌نها ئه‌مانه‌ له‌نێوان هاوكارانم بۆ شانشینی خودا له‌ خه‌ته‌نه‌كراوانن، ئه‌وانه‌ی بوونه‌ هانده‌رم.</VERS>
      <VERS vnumber="12">ئه‌په‌فراسی به‌نده‌ی عیسای مه‌سیح، ئه‌ویش له‌ خۆتانه‌ و سڵاوتان لێ‌ده‌كات، هه‌رده‌م له‌ نوێژه‌كانی له‌ پێناوتان تێده‌كۆشێت، تاكو له‌ ته‌واوی‌دا بچه‌سپێن و ته‌واو دڵنیا بن له‌ هه‌موو خواستی خودا.</VERS>
      <VERS vnumber="13">شایه‌تی بۆ ده‌ده‌م كه‌ زۆر ماندوو ده‌بێت بۆ ئێوه‌ و ئه‌وانه‌ی له‌ لاودیكییان و ئه‌وانه‌ی له‌ هیراپۆلیسن.</VERS>
      <VERS vnumber="14">لۆقای پزیشكی خۆشه‌ویست و دیماس سڵاوتان لێ‌ده‌كه‌ن.</VERS>
      <VERS vnumber="15">سڵاو له‌ خوشكان و برایانی لاودیكییا و نیمفاس و ئه‌و كڵێسایه‌ی له‌ ماڵه‌كه‌ی دایه‌ بكه‌ن.  </VERS>
      <VERS vnumber="16">
          كاتێ ئه‌م نامه‌یه‌تان بۆ خوێندرایه‌وه‌، وابكه‌ن له‌ كڵێسای لاودیكییه‌كانیش بخوێندرێته‌وه‌، ئه‌وه‌ی هی لاودیكییاشه‌ ئێوه‌ بیخوێننه‌وه‌.  </VERS>
      <VERS vnumber="17">
          به‌ ئه‌رخیپۆس بڵێن: (سه‌یری ئه‌و خزمه‌ته‌ بكه‌ كه‌ له‌ خوداوه‌ند وه‌رتگرت، تاكو ته‌واوی بكه‌یت.)  </VERS>
      <VERS vnumber="18">
          من پۆڵۆسم، سڵاوه‌كه‌ ده‌ستخه‌تی خۆمه‌. یادی كۆته‌كانم بكه‌ن. نیعمه‌ت له‌گه‌ڵتان بێت.  </VERS>
    </CHAPTER>
  </BIBLEBOOK>
  <BIBLEBOOK bnumber="52" bname="1 Thessalonians" bsname="1Th">
    <CHAPTER cnumber="1">
      <VERS vnumber="1">پۆڵۆس و سیلا و تیمۆساوس، </VERS>
      <VERS vnumber="2">
          هه‌رده‌م له‌ پێناوی هه‌مووتان سوپاسی خودا ده‌كه‌ین و بێ بڕانه‌وه‌ له‌ نوێژه‌كانمان یادتان ده‌كه‌ین،</VERS>
      <VERS vnumber="3">له‌به‌رده‌م خودا و باوكمان یادی كرداری باوه‌ڕ و ڕه‌نجی خۆشه‌ویستی و دانبه‌خۆداگرتنی هیواتان ده‌كه‌ین له‌ عیسای مه‌سیحی خوداوه‌ندمان.  </VERS>
      <VERS vnumber="4">
          ئه‌ی خوشكان و برایان، خۆشه‌ویستانی خودا، ده‌زانین كه‌ هه‌ڵیبژاردوون،</VERS>
      <VERS vnumber="5">چونكه‌ ته‌نها به‌ قسه‌ ئینجیلمان بۆ نه‌هێنان، به‌ڵكو به‌ هێز و به‌ ڕۆحی پیرۆز و به‌ دڵنیایی زۆر، وه‌ك ده‌زانن له‌ پێناوی ئێوه‌ له‌نێوانتان‌دا چ جۆره‌ كه‌سێك بووین.</VERS>
      <VERS vnumber="6">ئێوه‌ش لاسایی ئێمه‌ و خوداوه‌ندتان كرده‌وه‌، له‌ ته‌نگانه‌یه‌كی گه‌وره‌دا به‌ خۆشی ڕۆحی پیرۆز پێشوازیتان له‌ وشه‌كه‌ كرد،</VERS>
      <VERS vnumber="7">تاكو بوونه‌ نموونه‌ بۆ هه‌موو باوه‌ڕداران له‌ مه‌كدۆنیا و ئه‌خائیا.</VERS>
      <VERS vnumber="8">چونكه‌ وشه‌ی خوداوه‌ند له‌لای ئێوه‌وه‌ بڵاو كرایه‌وه‌، نه‌ك ته‌نها له‌ مه‌كدۆنیا و ئه‌خائیا، به‌ڵكو باوه‌ڕتان به‌ خودا له‌ هه‌موو شوێنێك بڵاو بۆته‌وه‌، ته‌نانه‌ت پێویستمان به‌وه‌ نییه‌ شتێك بڵێین.</VERS>
      <VERS vnumber="9">چونكه‌ خۆیان باسمان ده‌كه‌ن كه‌ پێشوازیتان بۆ ئێمه‌ چۆن بووه‌ و چۆن له‌ بته‌وه‌ بۆ خودا گه‌ڕانه‌وه‌، تاكو خودای زیندوو و ڕاست بپه‌رستن،</VERS>
      <VERS vnumber="10">بۆ چاوه‌ڕوانی كوڕه‌كه‌ی له‌ ئاسمان، ئه‌وه‌ی له‌نێو مردووان هه‌ڵیستانده‌وه‌ - عیسا - ئه‌وه‌ی له‌ تووڕه‌یی داهاتوو ده‌ربازمان ده‌كات.  </VERS>
    </CHAPTER>
    <CHAPTER cnumber="2">
      <VERS vnumber="1">
          چونكه‌ خوشكان و برایان، خۆتان ده‌زانن سه‌ردانیمان بۆ لاتان بێ سوود نه‌بوو،</VERS>
      <VERS vnumber="2">به‌ڵكو وه‌ك ده‌زانن پێشتر له‌ فیلیپی ئازارمان چێژت و سووكایه‌تیمان پێ كرا، به‌ته‌مای خودامان ئازایانه‌ باسی ئینجیلی خودامان بۆ كردن، له‌ دژایه‌تییه‌كی زۆردا.</VERS>
      <VERS vnumber="3">چونكه‌ هاندانمان له‌ چه‌واشه‌ و گڵاوی و خه‌ڵه‌تاندن نییه‌،</VERS>
      <VERS vnumber="4">به‌ڵكو وه‌ك له‌ خوداوه‌ په‌سه‌ند كرابین تاكو متمانه‌ی ئینجیلمان بدرێتێ، ئاوا ده‌دووێین، نه‌وه‌ك خه‌ڵك ڕازی بكه‌ین، به‌ڵكو خودا، كه‌ دڵمان تاقی ده‌كاته‌وه‌.</VERS>
      <VERS vnumber="5">خودا شایه‌ته‌، نه‌ زمانلوسیتان بۆ ده‌كه‌ین و نه‌ له‌به‌ر چڵێسییه‌، وه‌ك ده‌زانن،</VERS>
      <VERS vnumber="6">نه‌ داوای ستایشیمان له‌ خه‌ڵك كردووه‌، نه‌ له‌ ئێوه‌ و نه‌ له‌ خه‌ڵكی دیكه‌.  وه‌ك نێردراوی مه‌سیح ده‌مانتوانی بارگرانی بین له‌سه‌رتان،</VERS>
      <VERS vnumber="7">به‌ڵام نیان بووین له‌نێوانتان‌دا، وه‌ك دایه‌نێك منداڵه‌كانی شیر بدات.</VERS>
      <VERS vnumber="8">ئاوا شه‌یداتان بووین كه‌ حه‌زمان كرد نه‌ك ته‌نها ئینجیلی خوداتان بده‌ینێ، به‌ڵكو خۆشمان، چونكه‌ بوونه‌ خۆشه‌ویستمان.</VERS>
      <VERS vnumber="9">چونكه‌ خوشكان و برایان، ڕه‌نج و ماندووبوونی ئێمه‌تان له‌ یاده‌، شه‌و و ڕۆژ كارمان ده‌كرد، تاكو به‌سه‌ر كه‌ستانه‌وه‌ نه‌بینه‌ بار، كاتێ ئینجیلی خودامان بۆ ڕاگه‌یاندن.  </VERS>
      <VERS vnumber="10">
          ئێوه‌ و خودا شایه‌تن، چۆن به‌ پیرۆزی و ڕاستودروستی و بێ گله‌یی بووین له‌نێوان ئێوه‌ی باوه‌ڕدار.</VERS>
      <VERS vnumber="11">وه‌ك ده‌زانن، چۆن بۆ هه‌ریه‌كه‌تان وه‌ك باوك وابووین بۆ منداڵه‌كانی،</VERS>
      <VERS vnumber="12">هانتان ده‌ده‌ین و وره‌تان به‌رز ده‌كه‌ینه‌وه‌ و لێتان ده‌پاڕێینه‌وه‌، به‌ شێوه‌یه‌ك بژین شایانی خودا بێت، ئه‌وه‌ی بۆ شانشین و شكۆی خۆی بانگتان ده‌كات.  </VERS>
      <VERS vnumber="13">
          له‌به‌ر ئه‌مه‌ بێ بڕانه‌وه‌ سوپاسی خودا ده‌كه‌ین، چونكه‌ كاتێ وشه‌ی خوداتان له‌ ئێمه‌ وه‌رگرت، نه‌ك وه‌ك وشه‌ی مرۆڤ بێت، به‌ڵكو وه‌ك به‌ ڕاستی وشه‌ی خودایه‌، ئه‌وه‌ی له‌ناو ئێوه‌ی باوه‌ڕداریش كارده‌كات.</VERS>
      <VERS vnumber="14">ئه‌ی خوشكان و برایانم، چونكه‌ ئێوه‌ لاسایی كڵێساكانی خودا ده‌كه‌نه‌وه‌ كه‌ له‌ یه‌هودیا له‌ عیسای مه‌سیح دایه‌، ئێوه‌ش به‌ ده‌ستی هاوڵاتیانتان ئازار دران، وه‌ك ئه‌وان به‌ ده‌ستی جوله‌كه‌،</VERS>
      <VERS vnumber="15">ئه‌وانه‌ی عیسای خوداوه‌ند و پێغه‌مبه‌رانیان كوشت و ئێمه‌یان چه‌وسانده‌وه‌. خودا ڕازی ناكه‌ن و دژی هه‌موو خه‌ڵكن،</VERS>
      <VERS vnumber="16">ڕێگامان لێ ده‌گرن له‌وه‌ی بۆ نه‌ته‌وان بدوێین تاكو ڕزگاربن، به‌مه‌ش گوناهه‌كانیان هه‌رده‌م ته‌واو ده‌كه‌ن. به‌ڵام له‌ كۆتایی‌دا تووڕه‌یی هاته‌ سه‌ریان.  </VERS>
      <VERS vnumber="17">
          به‌ڵام خوشكان و برایان، ئێمه‌ بۆ ماوه‌یه‌كی كورت لێتان دوور كه‌وتینه‌وه‌ - به‌ چاو نه‌ك به‌ دڵ - زۆر شه‌یدا و په‌رۆشی بینینتان بووین.</VERS>
      <VERS vnumber="18">بۆیه‌ ویستمان جارێك و دووان بێینه‌ لاتان - خۆشم وه‌ك پۆڵۆس - به‌ڵام شه‌یتان ڕێی لێ‌گرتین.</VERS>
      <VERS vnumber="19">چونكه‌ هیوا و خۆشی و تاجی شانازیمان له‌به‌رده‌م عیسای خوداوه‌ندمان چییه‌ له‌ كاتی هاتنی؟ ئایا ئێوه‌ نین؟</VERS>
      <VERS vnumber="20">ئێوه‌ شكۆ و خۆشیمانن.  </VERS>
    </CHAPTER>
    <CHAPTER cnumber="3">
      <VERS vnumber="1">
          بۆیه‌ كاتێ به‌رگه‌مان نه‌گرت، به‌ باشمان زانی به‌ ته‌نها له‌ ئه‌سینا بمێنینه‌وه‌،</VERS>
      <VERS vnumber="2">تیمۆساوسمان نارد كه‌ برا و هاوكارمانه‌ بۆ خودا له‌ ئینجیلی مه‌سیح‌دا، تاكو بتانچه‌سپێنێت و بۆ باوه‌ڕتان هانتان بدات،</VERS>
      <VERS vnumber="3">تاكو له‌م ناخۆشیانه‌دا كه‌س نه‌هه‌ژێت. خۆتان ده‌زانن كه‌ بۆ ئه‌مه‌ دیاری كراوین.</VERS>
      <VERS vnumber="4">چونكه‌ كاتێ له‌لاتان بووین، پێشتر پێمان ده‌ووتن كه‌ تووشی ناخۆشی ده‌بین، وه‌ك ده‌زانن ڕووی‌دا.</VERS>
      <VERS vnumber="5">بۆیه‌ منیش كاتێ به‌رگه‌م نه‌گرت، ناردم به‌ڵكو دۆخی باوه‌ڕتان بزانم، نه‌وه‌ك تاقیكه‌ره‌وه‌ تاقی كردبنه‌وه‌ و ڕه‌نجمان به‌فیڕۆ بچێت.  </VERS>
      <VERS vnumber="6">
          ئێستاش تیمۆساوس له‌لای ئێوه‌ هاته‌وه‌ لامان، موژده‌ی باوه‌ڕ و خۆشه‌ویستی ئێوه‌ی پێداین، هه‌روه‌ها چۆن هه‌رده‌م به‌ چاكه‌ یادمان ده‌كه‌ن و شه‌یدای بینینمانن، وه‌ك ئێمه‌ش بۆ ئێوه‌.</VERS>
      <VERS vnumber="7">بۆیه‌ خوشكان و برایان، له‌ كاتی ته‌نگانه‌ و ناخۆشیمان، به‌ ئێوه‌ هاندراین، به‌هۆی باوه‌ڕتان،</VERS>
      <VERS vnumber="8">چونكه‌ ئێستا ده‌ژین، ئه‌گه‌ر ئێوه‌ له‌ خوداوه‌ند چه‌سپاو بن.</VERS>
      <VERS vnumber="9">چ سوپاسێك بتوانین له‌به‌ر ئێوه‌ بۆ خودا بگه‌ڕێنینه‌وه‌، بۆ ئه‌م هه‌موو خۆشییه‌ی له‌به‌رده‌م خودامان به‌ ئێوه‌مان هه‌یه‌؟</VERS>
      <VERS vnumber="10">شه‌و و ڕۆژ گه‌رمتر ده‌پاڕێینه‌وه‌، تاكو بتانبینین و كه‌موكوڕی باوه‌ڕتان دابین بكه‌ین.  </VERS>
      <VERS vnumber="11">
          با خودا و باوكمان به‌خۆی و عیسای خوداوه‌ندمان ڕێگاكه‌مان بۆ لاتان ئاراسته‌ بكه‌ن.</VERS>
      <VERS vnumber="12">با خوداوه‌ندیش خۆشه‌ویستیتان زیاد بكات و بڕژێت بۆ یه‌كتری و بۆ هه‌مووان، وه‌ك ئێمه‌ش بۆ ئێوه‌،</VERS>
      <VERS vnumber="13">تاكو دڵتان چه‌سپاو بێت بۆ ئه‌وه‌ی بێ گله‌یی له‌ پیرۆزی‌دا بن، له‌به‌رده‌م خودا و باوكمان له‌ هاتنه‌وه‌ی عیسای خوداوه‌ندمان له‌گه‌ڵ هه‌موو پیرۆزكراوانی.  </VERS>
    </CHAPTER>
    <CHAPTER cnumber="4">
      <VERS vnumber="1">
          له‌ كۆتایی‌دا خوشكان، برایان، له‌ ئێمه‌تان وه‌رگرتووه‌ چۆن ده‌بێت بژین تاكو خودا ڕازی بكه‌ن، وه‌ك ئاواش ده‌ژین، ئیتر داواتان لێ ده‌كه‌ین و لێتان ده‌پاڕێینه‌وه‌ له‌ عیسای خوداوه‌ند تاكو زیاتر بكه‌ن.</VERS>
      <VERS vnumber="2">چونكه‌ ده‌زانن چ ڕاسپارده‌یه‌كمان پێ‌دان به‌هۆی عیسای خوداوه‌ند.  </VERS>
      <VERS vnumber="3">
          چونكه‌ ئه‌مه‌یه‌ خواستی خودا: پیرۆزكردنتان، واز له‌ داوێنپیسی بهێنن،</VERS>
      <VERS vnumber="4">هه‌ریه‌كه‌تان بزانێ جه‌سته‌كه‌ی به‌ پیرۆزی و ڕێزه‌وه‌ بپارێزێت،</VERS>
      <VERS vnumber="5">نه‌ك به‌ ئاره‌زووی هه‌وه‌سبازی وه‌ك ئه‌و نه‌ته‌وانه‌ی خودا ناناسن.</VERS>
      <VERS vnumber="6">له‌م باره‌وه‌ كه‌س ده‌ست‌درێژی یان ڕووتاندنه‌وه‌ له‌گه‌ڵ خوشكه‌كه‌ی یان براكه‌ی نه‌كات، چونكه‌ خوداوه‌ند تۆڵه‌ی هه‌موو ئه‌مانه‌ ده‌كاته‌وه‌، وه‌ك پێشتر پێمان وتوون و ئاگادارمان كردوونه‌ته‌وه‌.</VERS>
      <VERS vnumber="7">چونكه‌ خودا بانگی نه‌كردووین بۆ گڵاوی، به‌ڵكو بۆ پیرۆزبوون.</VERS>
      <VERS vnumber="8">كه‌واته‌ ئه‌وه‌ی ڕه‌تی بكاته‌وه‌، مرۆڤ ڕه‌ت ناكاته‌وه‌ به‌ڵكو خودا، ئه‌وه‌ی ڕۆحی پیرۆزی خۆی پێ‌دان.  </VERS>
      <VERS vnumber="9">
          ده‌رباره‌ی خۆشه‌ویستی برایانه‌، پێویست ناكات بۆتان بنووسم، چونكه‌ خۆتان له‌ خوداوه‌ فێربوون یه‌كتریتان خۆش‌بووێ.</VERS>
      <VERS vnumber="10">چونكه‌ به‌ ڕاستی ئه‌مه‌ بۆ هه‌موو خوشكان و برایان له‌ هه‌موو مه‌كدۆنیا ده‌كه‌ن، به‌ڵام برایان تكاتان لێ ده‌كه‌ین، زیاتر بكه‌ن.  </VERS>
      <VERS vnumber="11">
          ئامانجی به‌رزتان بێت كه‌ هێمن بن و كاروباری تایبه‌تی خۆتان بكه‌ن و به‌ ده‌ستی خۆتان كاربكه‌ن، وه‌ك ڕامانسپاردوون،</VERS>
      <VERS vnumber="12">تاكو به‌ لێوه‌شاوه‌یی بژین له‌گه‌ڵ ئه‌وانه‌ی ده‌ره‌وه‌ و پێویستیتان به‌ كه‌س نه‌بێت.  </VERS>
      <VERS vnumber="13">
          خوشكان، برایان، نامانه‌وێت سه‌باره‌ت به‌ نووستووان نه‌زان بن، تاكو وه‌ك ئه‌وانه‌ی دیكه‌ خه‌مبار نه‌بن كه‌ هیوایان نییه‌.</VERS>
      <VERS vnumber="14">چونكه‌ ئه‌گه‌ر باوه‌ڕ بكه‌ین كه‌ عیسا مرد و هه‌ڵستایه‌وه‌، ئه‌وانه‌ی به‌هۆی عیساش نووستوون، خودا له‌گه‌ڵی‌دا ده‌یانهێنێت.</VERS>
      <VERS vnumber="15">ئێمه‌ش به‌ وشه‌ی خوداوه‌ند ئه‌مه‌تان پێ ده‌ڵێن، ئێمه‌ی زیندوو كه‌ ماوین تاكو هاتنه‌وه‌ی خوداوه‌ند، پێش نووستووان ناكه‌وین.</VERS>
      <VERS vnumber="16">چونكه‌ خوداوه‌ند خۆی به‌ هاوار فه‌رمان ده‌دات، به‌ ده‌نگی سه‌رۆكی فریشته‌كان و به‌ كه‌ڕه‌نای خودا، له‌ ئاسمانه‌وه‌ دێته‌ خواره‌وه‌ و یه‌كه‌م جار مردووان له‌ مه‌سیح هه‌ڵده‌ستنه‌وه‌.</VERS>
      <VERS vnumber="17">ئینجا ئێمه‌ی زیندوو كه‌ ماوین، هه‌موومان له‌گه‌ڵیان له‌ هه‌وردا ده‌ڕفێندرێین بۆ پێشوازی خوداوه‌ند له‌ ئاسمان‌دا، ئیتر هه‌میشه‌ له‌گه‌ڵ خوداوه‌ند ده‌بین.</VERS>
      <VERS vnumber="18">بۆیه‌ به‌م قسانه‌ یه‌كتری هانبده‌ن.  </VERS>
    </CHAPTER>
    <CHAPTER cnumber="5">
      <VERS vnumber="1">خوشكان، برایان، سه‌باره‌ت به‌ كات و به‌روار پێویست ناكات بۆتان بنووسین،</VERS>
      <VERS vnumber="2">چونكه‌ خۆتان باش ده‌زانن، ڕۆژی خوداوه‌ند وه‌ك دزه‌ له‌ شه‌ودا، ئاوا دێت.</VERS>
      <VERS vnumber="3">كاتێ خه‌ڵكی ده‌ڵێن: (ئاشتی و ئاساییشه‌)، ئه‌وسا یه‌كسه‌ر فه‌وتان دێته‌ سه‌ریان، وه‌ك ژانی سكپڕێك، ده‌ربازیش نابن.  </VERS>
      <VERS vnumber="4">
          به‌ڵام ئێوه‌ خوشكان، برایان، له‌ تاریكی‌دا نین تاكو ئه‌و ڕۆژه‌ وه‌ك دز له‌ناكاو بێته‌ سه‌رتان.</VERS>
      <VERS vnumber="5">چونكه‌ هه‌مووتان ڕۆڵه‌ی ڕووناكی و ڕۆڵه‌ی ڕۆژن. هی شه‌و و هی تاریكی نین.</VERS>
      <VERS vnumber="6">كه‌واته‌ ئێمه‌ وه‌ك خه‌ڵكی دیكه‌ ناخه‌وین، به‌ڵكو با ئێشك بگرین و وریا بین.</VERS>
      <VERS vnumber="7">چونكه‌ ئه‌وانه‌ی ده‌خه‌ون به‌ شه‌و ده‌خه‌ون و ئه‌وانه‌ی سه‌رخۆش ده‌بن به‌ شه‌و سه‌رخۆش ده‌بن.</VERS>
      <VERS vnumber="8">به‌ڵام ئێمه‌ی هی ڕۆژ، با وریا بین و سپه‌ری باوه‌ڕ و خۆشه‌ویستی له‌به‌ربكه‌ین و هیوای ڕزگاری وه‌ك كڵاوی ئاسنین له‌سه‌ر بكه‌ین.</VERS>
      <VERS vnumber="9">چونكه‌ خودا ئێمه‌ی بۆ تووڕه‌یی ده‌ستنیشان نه‌كردووه‌، به‌ڵكو بۆ به‌ده‌ستهێنانی ڕزگاری به‌هۆی عیسای مه‌سیحی خوداوه‌ندمان،</VERS>
      <VERS vnumber="10">ئه‌وه‌ی له‌ پێناوی ئێمه‌دا مرد، تاكو ئه‌گه‌ر به‌خه‌به‌ر بین یاخود خه‌وتوو، له‌گه‌ڵ ئه‌و بژین.</VERS>
      <VERS vnumber="11">بۆیه‌ یه‌كتری هانبده‌ن و یه‌كتری بنیاد بنێن، وه‌ك ده‌یكه‌ن.  </VERS>
      <VERS vnumber="12">
          ئیتر خوشكان و برایان، داواتان لێ ده‌كه‌ین ڕێزی ئه‌وانه‌ بگرن كه‌ له‌نێوانتان‌دا ڕه‌نج ده‌ده‌ن و له‌ خوداوه‌ند سه‌رپه‌رشتیتان ده‌كه‌ن و ئاگادارتان ده‌كه‌نه‌وه‌،</VERS>
      <VERS vnumber="13">له‌به‌ر كاره‌كانیان ئه‌وپه‌ڕی ڕێز و خۆشه‌ویستییان بۆ ده‌ربڕن. به‌ ئاشتی له‌گه‌ڵ یه‌كتری بژین.</VERS>
      <VERS vnumber="14">خوشكان، برایان، لێتان ده‌پاڕێینه‌وه‌: سه‌رزه‌نشتی ته‌مبه‌ڵه‌كان بكه‌ن، وره‌ی وره‌دابه‌زیوه‌كان به‌رز بكه‌نه‌وه‌، یارمه‌تی لاوازه‌كان بده‌ن، له‌گه‌ڵ هه‌مووان پشوودرێژ بن.</VERS>
      <VERS vnumber="15">ئاگاداربن پاداشتی خراپه‌ به‌ خراپه‌ مه‌ده‌نه‌وه‌، به‌ڵكو هه‌میشه‌ بۆ یه‌كتری و بۆ هه‌مووان كۆشش بكه‌ن بۆ چاكه‌.  </VERS>
      <VERS vnumber="16">
          هه‌میشه‌ دڵشادبن،</VERS>
      <VERS vnumber="17">بێ بڕانه‌وه‌ نوێژ بكه‌ن،</VERS>
      <VERS vnumber="18">بۆ هه‌موو شتێك سوپاسی خودا بكه‌ن، چونكه‌ خواستی ئه‌و ئه‌مه‌یه‌ بۆ ئێوه‌ له‌ عیسای مه‌سیح‌دا.  </VERS>
      <VERS vnumber="19">
          ڕۆحی پیرۆز مه‌كوژێننه‌وه‌،</VERS>
      <VERS vnumber="20">پێشبینییه‌كان به‌ سووك مه‌زانن،</VERS>
      <VERS vnumber="21">هه‌موو شتێك تاقی بكه‌نه‌وه‌، چی باشه‌ ده‌ستی پێوه‌ بگرن،</VERS>
      <VERS vnumber="22">له‌ هه‌موو شێوه‌یه‌كی خراپه‌ دوور بكه‌ونه‌وه‌.  </VERS>
      <VERS vnumber="23">
          خودای ئاشتی خۆی به‌ ته‌واوی پیرۆزتان بكات. ڕۆح و ده‌روون و له‌شتان به‌ ته‌واوی بێ گله‌یی بپارێزێت له‌ هاتنه‌وه‌ی عیسای مه‌سیحی خوداوه‌ندمان.</VERS>
      <VERS vnumber="24">دڵسۆزه‌ ئه‌وه‌ی بانگتان ده‌كات، كه‌ ده‌یكات.  </VERS>
      <VERS vnumber="25">
          خوشكان و برایانم، نوێژمان بۆ بكه‌ن.</VERS>
      <VERS vnumber="26">به‌ ماچی پیرۆز سڵاو له‌ هه‌موو برایان بكه‌ن.</VERS>
      <VERS vnumber="27">له‌به‌رده‌م خوداوه‌ند سوێندتان ده‌ده‌م ئه‌م نامه‌یه‌ بۆ هه‌موو برایان بخوێننه‌وه‌.  </VERS>
      <VERS vnumber="28">
          نیعمه‌تی عیسای مه‌سیحی خوداوه‌ندمان له‌گه‌ڵتان بێت.  </VERS>
    </CHAPTER>
  </BIBLEBOOK>
  <BIBLEBOOK bnumber="53" bname="2 Thessalonians" bsname="2Th">
    <CHAPTER cnumber="1">
      <VERS vnumber="1">پۆڵۆس و سیلا و تیمۆساوس، </VERS>
      <VERS vnumber="2">
          نیعمه‌ت و ئاشتی له‌ خودای باوكمان و عیسای مه‌سیحی خوداوه‌نده‌وه‌ له‌گه‌ڵتان بێت.  </VERS>
      <VERS vnumber="3">
          خوشكان، برایان، ده‌بێت هه‌رده‌م له‌به‌ر ئێوه‌ سوپاسی خودا بكه‌ین، وه‌ك شایسته‌یه‌، چونكه‌ باوه‌ڕتان زۆر گه‌شه‌ ده‌كات و خۆشه‌ویستی هه‌ر یه‌كێكتان و هه‌موو بۆ یه‌كتری زیاد ده‌كات،</VERS>
      <VERS vnumber="4">بۆیه‌ ئێمه‌ به‌ خۆمان له‌ كڵێساكانی خودا شانازیتان پێوه‌ ده‌كه‌ین، بۆ دانبه‌خۆداگرتن و باوه‌ڕتان له‌ هه‌موو چه‌وسانه‌وه‌ و ناخۆشییه‌ك كه‌ به‌رگه‌ی ده‌گرن.  </VERS>
      <VERS vnumber="5">
          ئه‌مه‌ به‌ڵگه‌یه‌ كه‌ حوكمی خودا دادپه‌روه‌رانه‌یه‌، تاكو شیاوی شانشینی خودا بن، ئه‌وه‌ی له‌ پێناوی ئازار ده‌چێژن.</VERS>
      <VERS vnumber="6">له‌لای خودا دادپه‌روه‌رانه‌یه‌ ئه‌وانه‌ی ته‌نگتان پێ هه‌ڵده‌چنن سزایان به‌ ته‌نگانه‌ بداته‌وه‌،</VERS>
      <VERS vnumber="7">ئێوه‌ كه‌ له‌ ته‌نگانه‌دان له‌گه‌ڵ ئێمه‌ حه‌سانه‌وه‌تان ده‌بێت، له‌ كاتی ئاشكراكردنی عیسای خوداوه‌ند له‌ ئاسمان له‌گه‌ڵ فریشته‌كانی تواناكه‌ی له‌ ئاگرێكی گڕدار.</VERS>
      <VERS vnumber="8">سزای ئه‌وانه‌ ده‌دات كه‌ خودا ناناسن و گوێڕایه‌ڵی ئینجیلی عیسای خوداوه‌ندمان نابن،</VERS>
      <VERS vnumber="9">ئه‌وانه‌ به‌ له‌ناوچوونی تاهه‌تایی سزا ده‌درێن، دوور له‌ ئاماده‌گی خوداوه‌ند و شكۆی تواناكه‌ی،</VERS>
      <VERS vnumber="10">كاتێ له‌و ڕۆژه‌دا دێته‌وه‌، تاكو له‌ پیرۆزكراوانی شكۆدار بێت و ببێته‌ سه‌رسامی له‌نێو هه‌موو ئه‌وانه‌ی باوه‌ڕیان‌هێناوه‌، چونكه‌ له‌لای ئێوه‌ شایه‌تییه‌كه‌مان باوه‌ڕی پێ كرا.  </VERS>
      <VERS vnumber="11">
          هه‌رده‌م نوێژتان بۆ ده‌كه‌ین، تاكو خودامان واتان لێ بكات شایانی بانگه‌وازه‌كه‌ی بن، هه‌موو ئاره‌زوویه‌ك بۆ چاكه‌ و ئه‌و كرداره‌ی به‌ باوه‌ڕه‌ ده‌كرێت به‌ هێزه‌وه‌ ته‌واو بكات،</VERS>
      <VERS vnumber="12">تاكو ناوی عیسای خوداوه‌ندمان له‌ ئێوه‌دا شكۆدار بێت و ئێوه‌ش له‌ودا، به‌گوێره‌ی نیعمه‌تی خودامان و عیسای مه‌سیحی خوداوه‌ند.  </VERS>
    </CHAPTER>
    <CHAPTER cnumber="2">
      <VERS vnumber="1">
          ئیتر خوشكان و برایان، ده‌رباره‌ی هاتنه‌وه‌ی عیسای مه‌سیحی خوداوه‌ندمان و كۆبوونه‌وه‌مان له‌گه‌ڵی‌دا، داواتان لێ ده‌كه‌ین</VERS>
      <VERS vnumber="2">تاكو خێرا بیرتان نه‌هه‌ژێت و نه‌ترسن، نه‌ به‌ ڕۆحێك، نه‌ به‌ وشه‌یه‌ك، نه‌ به‌ نامه‌یه‌ك وه‌ك له‌ ئێمه‌وه‌ بێت، بڵێت ڕۆژی خوداوه‌ند هاتووه‌.</VERS>
      <VERS vnumber="3">به‌ هیچ شێوه‌یه‌ك كه‌س هه‌ڵتان نه‌خه‌ڵه‌تێنێ چونكه‌ ئه‌و ڕۆژه‌ نایێت ئه‌گه‌ر پێشتر هه‌ڵگه‌ڕانه‌وه‌ نه‌یێت و مرۆڤی سه‌رپێچی ده‌رنه‌كه‌وێت، كوڕی وێران،</VERS>
      <VERS vnumber="4">ئه‌وه‌ی به‌رهه‌ڵستی ده‌كات و به‌سه‌ر هه‌موو ئه‌وه‌ی پێی ده‌ووترێ خودا یان په‌رستراو خۆی به‌رز ده‌كاته‌وه‌، ته‌نانه‌ت له‌ په‌رستگای خودا داده‌نیشێت و خۆی به‌ خودا ده‌رده‌خات.  </VERS>
      <VERS vnumber="5">
          ئایا له‌ یادتان نییه‌ كه‌ له‌لاتان بووم ئه‌مانه‌م پێ ده‌ووتن؟</VERS>
      <VERS vnumber="6">ئێستاش ده‌زانن چی به‌ربه‌سته‌، تاكو له‌ كاتی خۆی ئاشكرا بكرێت.</VERS>
      <VERS vnumber="7">چونكه‌ نهێنی سه‌رپێچی ئێستا كارده‌كات، ته‌نها تاكو به‌ربه‌ست له‌نێوان‌دا لاده‌چێت.</VERS>
      <VERS vnumber="8">ئه‌وسا سه‌رپێچیكار ئاشكرا ده‌كرێت، ئه‌وه‌ی عیسای خوداوه‌ند به‌ هه‌ناسه‌ی ده‌می له‌ناوی ده‌بات و به‌ ده‌ركه‌وتنی هاتنه‌وه‌ی كۆتایی پێ ده‌هێنێت.</VERS>
      <VERS vnumber="9">هاتنه‌وه‌ی سه‌رپێچیكار به‌ كاری شه‌یتانه‌، به‌ هه‌موو په‌رجو و نیشانه‌ و كارێكی سه‌یری درۆیه‌،</VERS>
      <VERS vnumber="10">هه‌روه‌ها هه‌موو به‌دكارییه‌ك بۆ چه‌واشه‌كردنی له‌ناوچووانه‌، چونكه‌ خۆشه‌ویستی ڕاستییان ڕه‌تكرده‌وه‌، ئه‌وه‌ی ڕزگاریان ده‌كات.</VERS>
      <VERS vnumber="11">بۆیه‌ خودا چه‌واشه‌ی به‌هێزیان بۆ ده‌نێرێت، تاكو باوه‌ڕ به‌ درۆ بكه‌ن،</VERS>
      <VERS vnumber="12">تاكو هه‌موو ئه‌وانه‌ی باوه‌ڕ به‌ ڕاستی ناكه‌ن و حه‌زیان له‌ ناڕه‌واییه‌، تاوانبار بكرێن.  </VERS>
      <VERS vnumber="13">
          به‌ڵام ئێمه‌ ده‌بێت هه‌رده‌م له‌به‌ر ئێوه‌ سوپاسی خودا بكه‌ین، خوشكان و برایانی خۆشه‌ویستی خوداوه‌ند، چونكه‌ خودا له‌ سه‌ره‌تاوه‌ ئێوه‌ی بۆ ڕزگاری هه‌ڵبژاردووه‌، به‌ پیرۆزكردنی له‌لایه‌ن ڕۆحی پیرۆزه‌وه‌ و باوه‌ڕكردنی ڕاستی.</VERS>
      <VERS vnumber="14">بۆ ئه‌مه‌ش به‌ ئینجیلمان بانگی كردن، بۆ ده‌ستكه‌وتنی شكۆی عیسای مه‌سیحی خوداوه‌ندمان.</VERS>
      <VERS vnumber="15">كه‌واته‌ خوشكان و برایان، چه‌سپاو بن و ده‌ست بگرن به‌و نه‌ریته‌ی له‌ ئێمه‌وه‌ فێربوون، چ به‌ وشه‌ بێت یان به‌ نامه‌.  </VERS>
      <VERS vnumber="16">
          با عیسای مه‌سیحی خوداوه‌ندمان خۆی له‌گه‌ڵ خودای باوكمان، ئه‌وه‌ی خۆشی‌ویستین و دڵنه‌وایی تاهه‌تایی و هیوایه‌كی باشی به‌ نیعمه‌ت پێداین،</VERS>
      <VERS vnumber="17">وره‌تان به‌رز بكاته‌وه‌ و له‌ هه‌موو كردار و قسه‌یه‌كی چاك بتانچه‌سپێنێت.  </VERS>
    </CHAPTER>
    <CHAPTER cnumber="3">
      <VERS vnumber="1">
          له‌ كۆتایی‌دا ئه‌ی خوشكان و برایانم، نوێژمان بۆ بكه‌ن، تاكو وه‌ك له‌لای ئێوه‌، وشه‌ی خوداوه‌ند به‌ خێرایی بڵاو و شكۆدار بێت،</VERS>
      <VERS vnumber="2">هه‌روه‌ها تاكو له‌ كه‌سانی به‌د و خراپ ڕزگارمان بكات، چونكه‌ هه‌مووان باوه‌ڕیان نییه‌.</VERS>
      <VERS vnumber="3">به‌ڵام خوداوه‌ند دڵسۆزه‌، ئه‌وه‌ی ده‌تانچه‌سپێنێت و له‌ به‌دكار ده‌تانپارێزێت.</VERS>
      <VERS vnumber="4">متمانه‌مان به‌ خوداوه‌نده‌ سه‌باره‌ت به‌ ئێوه‌، ئه‌وه‌ی ڕامانسپاردوون ده‌یكه‌ن و به‌رده‌وام ده‌بن.</VERS>
      <VERS vnumber="5">خوداوه‌ندیش بۆ خۆشه‌ویستی خودا و دانبه‌خۆداگرتنی مه‌سیح ئاراسته‌ی دڵتان ده‌كات.  </VERS>
      <VERS vnumber="6">
          ئێستاش خوشكان، برایان، به‌ ناوی عیسای مه‌سیحی خوداوه‌ندمان ڕاتانده‌سپێرین، له‌ هه‌ر خوشك یان برایه‌ك دوور بكه‌ونه‌وه‌ كه‌ به‌ ته‌مبه‌ڵی ده‌ژیێت و به‌گوێره‌ی ئه‌و نه‌ریته‌ نییه‌ كه‌ له‌ ئێمه‌ وه‌ریگرتووه‌.</VERS>
      <VERS vnumber="7">چونكه‌ خۆتان ده‌زانن چۆن پێویسته‌ لاسایی ئێمه‌ بكه‌نه‌وه‌، چونكه‌ له‌نێوانتان‌دا ته‌مبه‌ڵ نه‌بووین،</VERS>
      <VERS vnumber="8">به‌خۆڕایی نانێكی كه‌سمان نه‌خواردووه‌، به‌ڵكو شه‌و و ڕۆژ به‌ ڕه‌نج و ماندوویی كارمان كردووه‌، تاكو نه‌بینه‌ بار بۆ كه‌ستان.</VERS>
      <VERS vnumber="9">ئه‌مه‌ش نه‌ك بڵێی مافمان نییه‌، به‌ڵكو تاكو خۆمان پێشكه‌ش بكه‌ین وه‌ك نموونه‌، تاكو لاساییمان بكه‌نه‌وه‌.</VERS>
      <VERS vnumber="10">چونكه‌ كاتێ له‌لاتان بووین ئه‌م ڕاسپارده‌یه‌مان پێ‌دان: (ئه‌وه‌ی حه‌ز نه‌كات كار بكات، ناخوات.)  </VERS>
      <VERS vnumber="11">
          چونكه‌ ده‌بیستین هه‌ندێك له‌نێوتان‌دا به‌ ته‌مبه‌ڵی ده‌ژین و كار ناكه‌ن، به‌ڵكو خۆهه‌ڵقورتێنه‌رن.</VERS>
      <VERS vnumber="12">ئه‌مانه‌ به‌ عیسای مه‌سیحی خوداوه‌ند ڕایانده‌سپێرین و لێیان ده‌پاڕێینه‌وه‌، به‌ هێمنی كاربكه‌ن و نانی خۆیان بخۆن.</VERS>
      <VERS vnumber="13">خوشكان، برایان، ئێوه‌ش له‌ چاكه‌كاری وره‌ به‌رمه‌ده‌ن.  </VERS>
      <VERS vnumber="14">
          ئه‌گه‌ر كه‌سێك گوێڕایه‌ڵی قسه‌مان نه‌بێت به‌م نامه‌یه‌، نیشانی بكه‌ن و تێكه‌ڵی مه‌بن، تاكو شه‌رم بكات.</VERS>
      <VERS vnumber="15">به‌ دوژمنی دامه‌نێن، به‌ڵكو وه‌ك برایه‌ك ئاگاداری بكه‌نه‌وه‌.  </VERS>
      <VERS vnumber="16">
          با خوداوه‌ندی ئاشتی به‌ خۆی له‌ هه‌موو كات و دۆخێك‌دا ئاشتیتان بداتێ. خوداوه‌ند له‌گه‌ڵ هه‌مووتان بێت.  </VERS>
      <VERS vnumber="17">
          من پۆڵۆسم، سڵاوه‌كه‌ به‌ ده‌ستی خۆمه‌ ده‌نووسم، كه‌ هێمایه‌كه‌ له‌ هه‌موو نامه‌یه‌ك. من ئاوا ده‌نووسم.</VERS>
      <VERS vnumber="18">نیعمه‌تی عیسای مه‌سیحی خوداوه‌ندمان له‌گه‌ڵ هه‌مووتان بێت.  </VERS>
    </CHAPTER>
  </BIBLEBOOK>
  <BIBLEBOOK bnumber="54" bname="1 Timothy" bsname="1Ti">
    <CHAPTER cnumber="1">
      <VERS vnumber="1">پۆڵۆس، نێردراوی عیسای مه‌سیح به‌ فه‌رمانی خودای ڕزگاركه‌رمان و عیسای مه‌سیحی هیوامان،  </VERS>
      <VERS vnumber="2">
          بۆ تیمۆساوس، كوڕی ڕاسته‌قینه‌م له‌ باوه‌ڕ: </VERS>
      <VERS vnumber="3">
          كاتێ ده‌چوومه‌ مه‌كدۆنیا، ڕامسپاردی له‌ ئه‌فه‌سۆس بمێنیته‌وه‌، تاكو خه‌ڵكێك ڕاسپێری فێركردنێكی جیاواز نه‌ده‌ن و</VERS>
      <VERS vnumber="4">گوێ نه‌ده‌نه‌ ئه‌فسانه‌ و ڕه‌چه‌ڵه‌كی بێ كۆتایی، چونكه‌ ده‌مه‌قاڵه‌ی لێ ده‌كه‌وێته‌وه‌، له‌بری پلانی خودایی ئه‌وه‌ی له‌ باوه‌ڕه‌.</VERS>
      <VERS vnumber="5">ئامانجی ئه‌م ڕاسپارده‌یه‌: خۆشه‌ویستییه‌ له‌ دڵێكی پاك و ویژدانێكی چاك و باوه‌ڕێكی بێ دووڕوویی.</VERS>
      <VERS vnumber="6">هه‌ندێك له‌مانه‌ لایانداوه‌، به‌لای قسه‌ی پووچ‌دا ڕۆیشتوون،</VERS>
      <VERS vnumber="7">ده‌یانه‌وێ ببنه‌ مامۆستای ته‌ورات، هه‌رچه‌نده‌ ئه‌وه‌ی ده‌یڵێن و ده‌یچه‌سپێنن تێی‌ناگه‌ن.  </VERS>
      <VERS vnumber="8">
          به‌ڵام ده‌زانین ته‌ورات چاكه‌، ئه‌گه‌ر یه‌كێك به‌ دروستی به‌كاری بهێنێت،</VERS>
      <VERS vnumber="9">هه‌روه‌ها ده‌زانین ته‌ورات بۆ مرۆڤی ڕاستودروست دانه‌نراوه‌، به‌ڵكو بۆ سه‌رپێچیكار و یاخیبووان، خوانه‌ناس و گوناهباران، پیس و گڵاوه‌كان، دایك و باوك كوژان، بكوژان،</VERS>
      <VERS vnumber="10">داوێنپیسان و نێربازان، بازرگانانی كۆیله‌، درۆزن و سوێندخۆرانی به‌ درۆ، هه‌ر شتێكیش دژی فێركردنی دروست بێت،</VERS>
      <VERS vnumber="11">به‌گوێره‌ی ئینجیلی شكۆی خودای به‌ره‌كه‌تدار، ئه‌وه‌ی به‌ من سپێردراوه‌.  </VERS>
      <VERS vnumber="12">
          سوپاسی عیسای مه‌سیحی خوداوه‌ندمان ده‌كه‌م، ئه‌وه‌ی به‌هێزی كردم و به‌ دڵسۆزی داناوم و بۆ خزمه‌تكردن ده‌ستنیشانی كردم.</VERS>
      <VERS vnumber="13">كه‌ جاران كفركار و چه‌وسێنه‌ر و توندڕه‌و بووم، به‌ڵام به‌زه‌یی پێم هاته‌وه‌، چونكه‌ به‌ نه‌زانی و بێ‌باوه‌ڕی كردوومه‌.</VERS>
      <VERS vnumber="14">نیعمه‌تی خوداوه‌ندمان لێم ڕژایه‌وه‌ له‌گه‌ڵ باوه‌ڕ و خۆشه‌ویستی له‌ عیسای مه‌سیح‌دا.  </VERS>
      <VERS vnumber="15">
          ئه‌م وشه‌یه‌ ڕاسته‌ و شایانی ته‌واوی په‌سه‌ندكردنه: عیسای مه‌سیح بۆ ڕزگاركردنی گوناهباران هاته‌ جیهان - منیش یه‌كه‌میانم.</VERS>
      <VERS vnumber="16">به‌ڵام به‌زه‌یی پێم‌دا هاته‌وه‌، تاكو یه‌كه‌م جار له‌ من‌دا عیسای مه‌سیح به‌وپه‌ڕی پشوودرێژی ده‌ربكه‌وێت، وه‌ك نموونه‌یه‌ك بۆ ئه‌وانه‌ی باوه‌ڕی پێ ده‌هێنن بۆ ژیانی تاهه‌تایی.</VERS>
      <VERS vnumber="17">بۆ پاشای تاهه‌تایی، نه‌مر و نه‌بینراو، تاقه‌ خودا، ڕێز و شكۆی تاهه‌تایه‌ بۆ ئه‌وه‌! ئامین.  </VERS>
      <VERS vnumber="18">
          كوڕم تیمۆساوس، ئه‌م ڕاسپارده‌یه‌ت پێ ده‌سپێرم، به‌گوێره‌ی ئه‌و پێشبینییانه‌ی پێشتر ده‌رباره‌ی تۆ وتراوه‌، تاكو به‌هۆیانه‌وه‌ جه‌نگێكی باش بجه‌نگی،</VERS>
      <VERS vnumber="19">ده‌ست به‌ باوه‌ڕ و ویژدانێكی چاكه‌وه‌ بگره‌. هه‌ندێك ڕه‌تیان كرده‌وه‌، جا له‌لایه‌نی باوه‌ڕه‌وه‌ كه‌شتییان تێكشكا،</VERS>
      <VERS vnumber="20">له‌وانه‌ هیمینایۆس و ئه‌سكه‌نده‌ر، ئه‌وانم دایه‌ ده‌ستی شه‌یتان، بۆ ئه‌وه‌ی فێربن كه‌ كفر نه‌كه‌ن.  </VERS>
    </CHAPTER>
    <CHAPTER cnumber="2">
      <VERS vnumber="1">
          بۆیه‌ پێش هه‌موو شتێك تكا ده‌كه‌م، نوێژ و نزا و پاڕانه‌وه‌ و سوپاسگوزاریتان بۆ هه‌موو خه‌ڵك بێت،</VERS>
      <VERS vnumber="2">بۆ پاشا و ده‌سه‌ڵاتداران، تاكو ژیانێكی ئاشتییانه‌ و به‌ هێمنی بژین، به‌وپه‌ڕی خواترسی و ڕێزه‌وه‌.</VERS>
      <VERS vnumber="3">ئه‌مه‌ش چاك و په‌سه‌ندكراوه‌ له‌لای خودای ڕزگاركه‌رمان،</VERS>
      <VERS vnumber="4">ئه‌وه‌ی ده‌یه‌وێت هه‌موو خه‌ڵكی ڕزگاریان بێت و بۆ ڕاستی ناسین بێن.</VERS>
      <VERS vnumber="5">چونكه‌ خودا یه‌كه‌ و یه‌ك نێوانگر له‌نێوان خودا و مرۆڤ دایه‌، عیسای مه‌سیحی مرۆڤ،</VERS>
      <VERS vnumber="6">ئه‌وه‌ی وه‌ك قوربانی خۆی بۆ هه‌مووان به‌خت‌كرد، شایه‌تیدانیش له‌ كاتی گونجاو بوو.</VERS>
      <VERS vnumber="7">بۆ ئه‌مه‌ من به‌ موژده‌گه‌ر و نێردراو ده‌ستنیشان كراوم - ڕاست ده‌ڵێم و درۆ ناكه‌م - فێركاری باوه‌ڕ و ڕاستیم بۆ نه‌ته‌وان.  </VERS>
      <VERS vnumber="8">
          جا ده‌مه‌وێ پیاوان له‌ هه‌موو شوێنێك‌دا نوێژ بكه‌ن، ده‌ستی پاكیان به‌رز بكه‌نه‌وه‌ بێ تووڕه‌یی و مشتومڕ.  </VERS>
      <VERS vnumber="9">
          ژنانیش پۆشاكیان به‌ شه‌رمه‌وه‌ بێت، به‌ ڕێز و شیاوی خۆیان بڕازێننه‌وه‌، نه‌ك به‌ ئه‌گریجه‌ و به‌ زێڕ و مرواری و جلی گرانبه‌ها،</VERS>
      <VERS vnumber="10">به‌ڵكو به‌ كرداری چاك شیاوی ژنێك بێت بانگه‌شه‌ی له‌خواترسی بكات.  </VERS>
      <VERS vnumber="11">
          ژن با له‌ هێمنی‌دا و ئه‌وپه‌ڕی ملكه‌چی فێر بێت.</VERS>
      <VERS vnumber="12">ڕێگا ناده‌م ژن فێركردن بدات و ده‌سه‌ڵاتی به‌سه‌ر پیاودا هه‌بێت، به‌ڵكو له‌ هێمنی‌دا بێت.</VERS>
      <VERS vnumber="13">چونكه‌ یه‌كه‌م جار ئاده‌م شێوه‌ی كێشرا، ئینجا حه‌وا.</VERS>
      <VERS vnumber="14">هه‌روه‌ها ئاده‌م هه‌ڵنه‌خه‌ڵه‌تا، به‌ڵكو ژن هه‌ڵخه‌ڵه‌تا و كه‌وته‌ گوناهه‌وه‌.</VERS>
      <VERS vnumber="15">به‌ڵام به‌ منداڵ بوون ڕزگاری ده‌بێت، ئه‌گه‌ر له‌ باوه‌ڕ و خۆشه‌ویستی و پیرۆزی و شیاوی‌دا بمێننه‌وه‌.  </VERS>
    </CHAPTER>
    <CHAPTER cnumber="3">
      <VERS vnumber="1">
          ئه‌م قسه‌یه‌ ڕاسته‌: ئه‌گه‌ر یه‌كێك چاوی له‌ چاودێری بێت، حه‌زی له‌ چاكه‌كارییه‌.</VERS>
      <VERS vnumber="2">چاودێر ده‌بێت گله‌یی له‌سه‌ر نه‌بێت، مێردی یه‌ك ژن بێت، وریا، ژیر و به‌ ڕێز، خانه‌خوێ بێت، بتوانێت خه‌ڵك فێربكات،</VERS>
      <VERS vnumber="3">سه‌رخۆش و شه‌ڕفرۆش نه‌بێت، به‌ڵكو دڵنه‌رم بێت، ناكۆكی نه‌كات، حه‌زی له‌ پاره‌ نه‌بێت.</VERS>
      <VERS vnumber="4">خێزانه‌كه‌ی باش به‌ڕێوه‌ ببات، منداڵه‌كانی به‌وپه‌ڕی ڕێزه‌وه‌ ملكه‌چ بن، -</VERS>
      <VERS vnumber="5">ئه‌گه‌ر كه‌سێك نه‌زانێت خێزانه‌كه‌ی به‌ڕێوه‌ ببات، چۆن چاودێری كڵێسای خودا ده‌كات؟ -</VERS>
      <VERS vnumber="6">تازه‌ نه‌بێت له‌ باوه‌ڕ، نه‌وه‌ك لووتبه‌رز بێت و بكه‌وێته‌ سزای شه‌یتان.</VERS>
      <VERS vnumber="7">ده‌بێت ناوبانگی باش بێت له‌لای ئه‌وانه‌ی له‌ ده‌ره‌وه‌ن، نه‌وه‌ك قسه‌ی بێته‌ سه‌ر و بكه‌وێته‌ به‌ر داوی شه‌یتان.  </VERS>
      <VERS vnumber="8">
          خزمه‌تكارانیش ده‌بێت به‌ڕێز بن، دوو زمان نه‌بن، شه‌راب زۆر نه‌خۆنه‌وه‌، چاویان له‌ ده‌ست‌كه‌وتی ناپاك نه‌بێت،</VERS>
      <VERS vnumber="9">به‌ ویژدانێكی پاك نهێنی باوه‌ڕ بپارێزن.</VERS>
      <VERS vnumber="10">با یه‌كه‌م جار تاقی بكرێنه‌وه‌، كه‌ بێ گله‌یی بوون، با وه‌ك خزمه‌تكار خزمه‌ت بكه‌ن.  </VERS>
      <VERS vnumber="11">
          ژنه‌كانیش ده‌بێت به‌ڕێز بن، بوختانكه‌ر نه‌بن، وریابن، له‌ هه‌موو شتێك‌دا دڵسۆز بن.  </VERS>
      <VERS vnumber="12">
          با خزمه‌تكار مێردی یه‌ك ژن بێت، ماڵ و منداڵیان باش به‌ڕێوه‌ ببه‌ن،</VERS>
      <VERS vnumber="13">چونكه‌ ئه‌وانه‌ی باش خزمه‌تیان كردووه‌، پله‌یه‌كی باش و متمانه‌یه‌كی زۆر له‌ باوه‌ڕیان به‌ عیسای مه‌سیح به‌ده‌ست ده‌هێنن.  </VERS>
      <VERS vnumber="14">
          هه‌رچه‌نده‌ هیوادارم زوو بێمه‌ لات، ئه‌مانه‌ت بۆ ده‌نووسم،</VERS>
      <VERS vnumber="15">تاكو، ئه‌گه‌ر دواكه‌وتم، بزانی له‌ ماڵی خودا خه‌ڵك چۆن ڕه‌فتار بكه‌ن، ئه‌وه‌ی كڵێسای خودای زیندووه‌، كۆڵه‌گه‌ و بناغه‌ی ڕاستی.</VERS>
      <VERS vnumber="16">به‌ دانپیانانی گشتی، نهێنی خواترسی گه‌وره‌یه‌، ئه‌مه‌یه‌:  (ئه‌و له‌ له‌ش‌دا ده‌ركه‌وت،له‌ ڕۆحه‌كه‌دا پاكانه‌ی كرا،له‌لایه‌ن فریشته‌كانه‌وه‌ بینرا،له‌نێو نه‌ته‌وان جاڕی پێ درا،له‌ جیهان‌دا باوه‌ڕی پێ هێنرا،له‌ شكۆمه‌ندی به‌رزكرایه‌وه‌.) </VERS>
    </CHAPTER>
    <CHAPTER cnumber="4">
      <VERS vnumber="1">
          ڕۆح به‌ ڕاشكاوی ده‌فه‌رمووێ، له‌ كۆتایی ڕۆژگار هه‌ندێك له‌ باوه‌ڕ هه‌ڵده‌گه‌ڕێنه‌وه‌، شوێنی ڕۆحی چه‌واشه‌ و فێركردنه‌كانی ڕۆحه‌پیسه‌كان ده‌كه‌ون،</VERS>
      <VERS vnumber="2">له‌ دووڕوویی درۆزنان، ویژدانیان داخكراوه‌.</VERS>
      <VERS vnumber="3">هاوسه‌رگیری قه‌ده‌غه‌ ده‌كه‌ن، فه‌رمانی نه‌خواردن ده‌ده‌ن له‌و خۆراكه‌ی كه‌ خودا به‌دیهێناوه‌ بۆ ئه‌وه‌ی به‌ سوپاسی باوه‌ڕداران و ڕاستیناسان وه‌ربگیردرێت.</VERS>
      <VERS vnumber="4">هه‌موو به‌دیهێنراوی خودا چاكه‌، ئه‌گه‌ر شتێك به‌ سوپاسه‌وه‌ وه‌رگیرا ڕه‌ت ناكرێته‌وه‌،</VERS>
      <VERS vnumber="5">چونكه‌ به‌ وشه‌ی خودا و نوێژه‌وه‌ پیرۆزكراوه‌.  </VERS>
      <VERS vnumber="6">
          ئه‌گه‌ر تۆ به‌مانه‌ ڕێنمایی خوشكان و برایان بكه‌یت، ئه‌وا ده‌بیته‌ خزمه‌تكارێكی باشی عیسای مه‌سیح، به‌ وشه‌كانی باوه‌ڕ و فێركردنی باش په‌روه‌رده‌ كرایت، ئه‌وه‌ی شوێنی ده‌كه‌ویت.</VERS>
      <VERS vnumber="7">ئه‌فسانه‌ی كافر و هه‌قایه‌تی پیرێژنان ڕه‌تبكه‌وه‌. به‌ڵام مه‌شق بكه‌ له‌سه‌ر خواترسی.</VERS>
      <VERS vnumber="8">چونكه‌ وه‌رزشی له‌ش بۆ هه‌ندێك شت سوودبه‌خشه‌، به‌ڵام خواترسی بۆ هه‌موو شتێك سوودبه‌خشه‌، چونكه‌ به‌ڵێنی ژیانی ئێستا و داهاتووی تێدایه‌.  </VERS>
      <VERS vnumber="9">
          ئه‌م قسه‌یه‌ ڕاسته‌ و شایانی ته‌واوی په‌سه‌ندكردنه‌ -</VERS>
      <VERS vnumber="10">بۆ ئه‌مه‌ ڕه‌نج ده‌ده‌ین و تێده‌كۆشین - كه‌ هیوامان به‌ خودای زیندووه‌، ئه‌وه‌ی ڕزگاركه‌ری هه‌موو خه‌ڵكه‌، به‌ تایبه‌تیش باوه‌ڕداران.  </VERS>
      <VERS vnumber="11">
          به‌م شتانه‌ ڕاسپێره‌ و فێر بكه‌.</VERS>
      <VERS vnumber="12">با كه‌س سووكایه‌تی به‌ گه‌نجییه‌تیت نه‌كات، به‌ڵكو ببه‌ نموونه‌ی باوه‌ڕداران له‌ قسه‌ و ڕه‌فتار، له‌ خۆشه‌ویستی و باوه‌ڕ و پاكیت.</VERS>
      <VERS vnumber="13">تاكو دێم بایه‌خ بده‌ به‌ خوێندنه‌وه‌ی گشتی نووسراوه‌كان و وتاردان و فێركردن.</VERS>
      <VERS vnumber="14">ئه‌و به‌هره‌یه‌ی له‌ تۆ دایه‌ پشتگوێی مه‌خه‌، ئه‌وه‌ی به‌ پێشبینی وه‌رتگرتووه‌ كاتێ پیرانی كڵێسا ده‌ستیان له‌سه‌ر دانای.  </VERS>
      <VERS vnumber="15">
          له‌ ئه‌مانه‌ چڕببه‌وه‌ و هه‌موو توانای خۆتی تێدا به‌كاربهێنه‌، تاكو پێشكه‌وتنت بۆ هه‌مووان ده‌ربكه‌وێت.</VERS>
      <VERS vnumber="16">ئاگاداری خۆت و فێركردنت به‌، له‌سه‌ری به‌رده‌وام به‌، چونكه‌ ئه‌گه‌ر ئه‌مه‌ت كرد خۆت و گوێگرانیشت ڕزگار ده‌كه‌یت.  </VERS>
    </CHAPTER>
    <CHAPTER cnumber="5">
      <VERS vnumber="1">
          پیر سه‌رزه‌نشت مه‌كه‌، به‌ڵكو وه‌ك باوك هانی بده‌، گه‌نجانیش وه‌ك برا،</VERS>
      <VERS vnumber="2">پیرێژن وه‌ك دایك، كچانیش وه‌ك خوشك به‌وپه‌ڕی پاكی.  </VERS>
      <VERS vnumber="3">
          ڕێز له‌و بێوه‌ژنانه‌ بگره‌ كه‌ به‌ ڕاستی بێوه‌ژنن.</VERS>
      <VERS vnumber="4">به‌ڵام ئه‌گه‌ر بێوه‌ژنێك منداڵ و وه‌چه‌ی هه‌بوو، با فێربن یه‌كه‌م جار وه‌ك ئه‌ركی باوه‌ڕه‌ ڕێز له‌ خانه‌واده‌یان بگرن و چاكه‌ی دایك و باوكیان بده‌نه‌وه‌، چونكه‌ ئه‌مه‌ په‌سه‌ندكراوه‌ لای خودا.</VERS>
      <VERS vnumber="5">بێوه‌ژنی ڕاسته‌قینه‌ به‌ ته‌نیایه‌، هیوای به‌ خودایه‌، شه‌و و ڕۆژ به‌رده‌وامه‌ له‌ نوێژ و پاڕانه‌وه‌.</VERS>
      <VERS vnumber="6">به‌ڵام ئه‌وه‌ی به‌ چێژ ده‌ژیێت، به‌ زیندوویی مردووه‌.</VERS>
      <VERS vnumber="7">جا ئه‌مانه‌یان ڕاسپێره‌ تاكو بێ گله‌یی بن.</VERS>
      <VERS vnumber="8">به‌ڵام ئه‌گه‌ر یه‌كێك بایه‌خ به‌ نزیكه‌كه‌ی نادات به‌ تایبه‌تی ئه‌ندامانی خێزانی، ئه‌وا نكۆڵی له‌ باوه‌ڕ كردووه‌ و خراپتره‌ له‌ بێ‌باوه‌ڕ.  </VERS>
      <VERS vnumber="9">
          ئه‌گه‌ر بێوه‌ژن ته‌مه‌نی له‌ شه‌ست ساڵ كه‌متر نه‌بێت و یه‌ك مێردی هه‌بووبێت له‌ لیست بنووسرێت،</VERS>
      <VERS vnumber="10">به‌ چاكه‌كاری شایه‌تی بۆ بدرێت، منداڵی به‌خێو كردبێت، میوانداری كردبێت، پێی پیرۆزكراوانی شۆردبێت، یارمه‌تی لێقه‌وماوانی دابێت، به‌ هه‌موو چاكه‌كارییه‌ك هه‌ڵستا بێت.  </VERS>
      <VERS vnumber="11">
          به‌ڵام بێوه‌ژنانی گه‌نج له‌م لیسته‌یه‌ دامه‌نێن، چونكه‌ كاتێ زه‌وقیان هه‌ڵستێت پشت له‌ مه‌سیح ده‌كه‌ن، حه‌ز له‌ شووكردنه‌وه‌ ده‌كه‌ن.</VERS>
      <VERS vnumber="12">ئینجا تاوانبار ده‌كرێن، چونكه‌ په‌یمانی یه‌كه‌میان شكاندووه‌.</VERS>
      <VERS vnumber="13">هه‌روه‌ها فێری بێكاری و ماڵه‌وماڵكردن ده‌بن، نه‌ك ته‌نها بێكاری، به‌ڵكو غه‌یبه‌تكاری و خۆخستنه‌ كاروباری خه‌ڵك، باسی شتێك ده‌كه‌ن كه‌ پێویست نییه‌.</VERS>
      <VERS vnumber="14">بۆیه‌ ده‌مه‌وێ بێوه‌ژنانی گه‌نج مێرد بكه‌نه‌وه‌، تاكو منداڵیان ببێت، ماڵ به‌ڕێوه‌ ببه‌ن، ده‌رفه‌تێك نه‌ده‌نه‌ دوژمن بۆ بوختان پێ كردن.</VERS>
      <VERS vnumber="15">چونكه‌ ئه‌وه‌تا هه‌ندێك لایاندا به‌دوای شه‌یتانه‌وه‌.  </VERS>
      <VERS vnumber="16">
          ئه‌گه‌ر ژنه‌ باوه‌ڕدارێك بێوه‌ژنێكی له‌ كه‌سوكاری هه‌بوو، با یارمه‌تی بدات و نه‌بێته‌ بار به‌سه‌ر كڵێساوه‌، تاكو كڵێسا یارمه‌تی ئه‌وانه‌ بدات كه‌ به‌ ڕاستی بێوه‌ژنن.  </VERS>
      <VERS vnumber="17">
          ئه‌و پیرانه‌ی باش به‌ڕێوه‌به‌رایه‌تی ده‌كه‌ن، شایانی ڕێزێكی دووقاتن، به‌ تایبه‌ت ئه‌وانه‌ی ڕه‌نج ده‌ده‌ن له‌ وشه‌ و فێركردن.</VERS>
      <VERS vnumber="18">چونكه‌ نووسراوه‌كه‌ ده‌فه‌رمووێ: {له‌ كاتی گێره‌كردن ده‌می گا مه‌گره‌}، هه‌روه‌ها: {كارگه‌ر شایانی كرێی خۆیه‌تی.}</VERS>
      <VERS vnumber="19">سكاڵا له‌سه‌ر هیچ پیرێك په‌سه‌ند مه‌كه‌، به‌ دوو یان سێ شایه‌ت نه‌بێت.</VERS>
      <VERS vnumber="20">ئه‌وانه‌ی گوناه‌ ده‌كه‌ن له‌به‌رده‌م هه‌مووان سه‌رزه‌نشتی بكه‌، تا ئه‌وانی دیكه‌ش بترسن.  </VERS>
      <VERS vnumber="21">
          له‌به‌رده‌م خودا و عیسای مه‌سیح و فریشته‌ بژارده‌كان ڕاتده‌سپێرم، ئه‌م ڕاسپاردانه‌ بپارێزه‌ به‌ بێ لایه‌نگری، شتێك مه‌كه‌ به‌ ده‌مارگیرییه‌وه‌.  </VERS>
      <VERS vnumber="22">
          به‌ په‌له‌ ده‌ست له‌سه‌ر كه‌س دامه‌نێ، به‌شداری گوناهی خه‌ڵكی دیكه‌ مه‌كه‌. خۆت به‌ پاكی ڕابگره‌.  </VERS>
      <VERS vnumber="23">
          ئیتر ته‌نها ئاو مه‌خۆوه‌، به‌ڵكو هه‌ندێك شه‌راب به‌كاربهێنه‌ له‌به‌ر گه‌ده‌ و نه‌خۆشییه‌ زۆره‌كانت.  </VERS>
      <VERS vnumber="24">
          هه‌ندێك گوناهه‌كانیان ئاشكرایه‌، پێشیان ده‌كه‌وێت بۆ حوكمدان، به‌ڵام هه‌ندێك دوایان ده‌كه‌وێت.</VERS>
      <VERS vnumber="25">به‌ هه‌مان شێوه‌ كرداری چاك ئاشكرایه‌، ته‌نانه‌ت ئه‌وانه‌ی ئاشكراش نین ناتوانرێ بشاردرێته‌وه‌.  </VERS>
    </CHAPTER>
    <CHAPTER cnumber="6">
      <VERS vnumber="1">
          هه‌موو ئه‌وانه‌ی له‌ ژێر نیری كۆیلایه‌تین، با وا دابنێن گه‌وره‌كانیان شایانی ئه‌وپه‌ڕی ڕێزن، تاكو كفر به‌ ناوی خودا و فێركردنه‌كه‌ی نه‌كرێت.</VERS>
      <VERS vnumber="2">ئه‌وانه‌ی گه‌وره‌كانیان باوه‌ڕداره‌ با سووكایه‌تییان پێ نه‌كه‌ن، چونكه‌ بران، به‌ڵكو زیاتر خزمه‌تیان بكه‌ن، چونكه‌ ئه‌وانه‌ی سوود له‌ خزمه‌تیان وه‌رده‌گرن باوه‌ڕدار و خۆشه‌ویستن. جا ئه‌مانه‌یان فێربكه‌ و هانیان بده‌.  </VERS>
      <VERS vnumber="3">
          ئه‌گه‌ر یه‌كێك به‌ فێركردنێكی دیكه‌ خه‌ڵك فێرده‌كات كه‌ ناگونجێت له‌گه‌ڵ وشه‌ی دروستی عیسای مه‌سیحی خوداوه‌ندمان و له‌گه‌ڵ ئه‌و فێركردنه‌ی له‌سه‌ر خواترسی ڕاوه‌ستاوه‌،</VERS>
      <VERS vnumber="4">ئه‌وا لووتبه‌رزه‌ و هیچ تێناگات، حه‌ز له‌ شه‌ڕه‌قسه‌ و ده‌م ده‌مانێ ده‌كات كه‌ ده‌بێته‌ هۆی چاوپیسی، ناكۆكی، بوختان، گومانی خراپ و</VERS>
      <VERS vnumber="5">ململانێ. ئه‌مانه‌ش ئه‌و كه‌سانه‌ ده‌یكه‌ن كه‌ بیریان خراپ بووه‌ و ڕاستییان لێ ون بووه‌، خواترسی به‌ بازرگانی داده‌نێن.  </VERS>
      <VERS vnumber="6">
          ڕاسته‌ خواترسی ئه‌گه‌ر به‌ قه‌ناعه‌ته‌وه‌ بێت بازرگانییه‌كی گه‌وره‌یه‌.</VERS>
      <VERS vnumber="7">چونكه‌ هیچمان نه‌هێناوه‌ بۆ جیهان، ئاشكرایه‌ ناتوانین هیچیشی لێ ببه‌ینه‌ ده‌ره‌وه‌.</VERS>
      <VERS vnumber="8">جا ئه‌گه‌ر خواردن و پۆشاكمان هه‌یه‌ با پێی ڕازیبین.</VERS>
      <VERS vnumber="9">به‌ڵام ئه‌وانه‌ی حه‌زده‌كه‌ن ده‌وڵه‌مه‌ند بن، ده‌كه‌ونه‌ تاقیكردنه‌وه‌ و داو، هه‌روه‌ها ده‌كه‌ونه‌ زۆر ئاره‌زووی گه‌وج و زیانبه‌خش كه‌ وا ده‌كات مرۆڤ تێبكه‌وێت و له‌ناوبچێت.</VERS>
      <VERS vnumber="10">چونكه‌ خۆشه‌ویستی پاره‌ سه‌رچاوه‌ی هه‌موو خراپه‌یه‌كه‌. هه‌ندێ كه‌س به‌ دوای‌دا گه‌ڕان ونبوون له‌ باوه‌ڕیان و خۆیان تووشی ئازارێكی زۆر كرد.  </VERS>
      <VERS vnumber="11">
          به‌ڵام تۆ، ئه‌ی پیاوی خودا له‌م شتانه‌ ڕابكه‌. به‌دوای ڕاستودروستی و خواترسی و باوه‌ڕ و خۆشه‌ویستی و دانبه‌خۆداگرتن و دڵنه‌رمی‌دا بگه‌ڕێ.</VERS>
      <VERS vnumber="12">له‌ تێكۆشانی باوه‌ڕدا باش تێبكۆشه‌، ده‌ست به‌ ژیانی تاهه‌تاییه‌وه‌ بگره‌، ئه‌وه‌ی خودا بانگی كردووی بۆی، كاتێ باش دانت پیاناوه‌ له‌به‌رده‌م شایه‌تی زۆردا.</VERS>
      <VERS vnumber="13">ڕاتده‌سپێرم له‌به‌رده‌م خودا، ئه‌وه‌ی ژیان به‌ هه‌مووان ده‌دات و له‌به‌رده‌م عیسای مه‌سیح، ئه‌وه‌ی شایه‌تی باشی دا له‌لای پیلاتۆسی پونتی،</VERS>
      <VERS vnumber="14">كه‌وا به‌ پاكی و بێ گله‌یی ئه‌و ڕاسپاردانه‌ بپارێزیت، تاكو ڕۆژی ده‌ركه‌وتنی عیسای مه‌سیحی خوداوه‌ندمان،</VERS>
      <VERS vnumber="15">ئه‌وه‌ی خودا له‌ كاتی دیاریكراو ده‌ریده‌خات - خودا، به‌ره‌كه‌تدار و تاقه‌ سه‌رۆك، پاشای پاشایان، گه‌وره‌ی گه‌وره‌كان،</VERS>
      <VERS vnumber="16">ته‌نها ئه‌و نه‌مره‌، له‌ ڕووناكی نیشته‌جێیه‌ و كه‌س لێی نزیك نابێته‌وه‌، ئه‌وه‌ی كه‌س نه‌یبینیوه‌ و ناتوانێ بیبینێت، بۆ ئه‌وه‌ ڕێز و توانای تاهه‌تایی! ئامین.  </VERS>
      <VERS vnumber="17">
          ده‌وڵه‌مه‌نده‌كانی ئه‌م ڕۆژگاره‌ ڕاسپێره‌ لووتبه‌رز نه‌بن و هیوایان به‌ سامانی له‌ناوچوو نه‌بێت، به‌ڵكو به‌ خودا، كه‌ هه‌موو شتێكمان به‌ تێروپڕی ده‌داتێ تاكو خۆشی لێ ببینین.</VERS>
      <VERS vnumber="18">ڕایانبسپێره‌ چاكه‌ بكه‌ن و له‌ كاری چاكه‌ ده‌وڵه‌مه‌ند بن، دڵفراوان بن، ئاماده‌بن به‌شی خه‌ڵكی دیكه‌ بده‌ن،</VERS>
      <VERS vnumber="19">به‌م شێوه‌یه‌ گه‌نجینه‌ و بناغه‌یه‌كی چاك بۆ دواڕۆژ داده‌نێن و ژیانێك به‌ده‌ست ده‌هێنن كه‌ ڕاسته‌قینه‌یه‌.  </VERS>
      <VERS vnumber="20">
          تیمۆساوس، سپارده‌كه‌ بپارێزه‌. خۆت دوور بخه‌وه‌ له‌ هه‌موو كفرێكی هیچوپووچ و له‌و وته‌ بێ كه‌ڵكانه‌ی به‌ درۆ ناونراوه‌ زانست،</VERS>
      <VERS vnumber="21">كه‌ هه‌ندێ كردیانه‌ پیشه‌ و سه‌باره‌ت به‌ باوه‌ڕ گومڕا بوون. </VERS>
    </CHAPTER>
  </BIBLEBOOK>
  <BIBLEBOOK bnumber="55" bname="2 Timothy" bsname="2Ti">
    <CHAPTER cnumber="1">
      <VERS vnumber="1">پۆڵۆس، نێردراوی عیسای مه‌سیح به‌ خواستی خودا به‌گوێره‌ی به‌ڵێنی ژیان له‌ عیسای مه‌سیح‌دا،  </VERS>
      <VERS vnumber="2">
          بۆ كوڕی خۆشه‌ویستم تیمۆساوس: </VERS>
      <VERS vnumber="3">
          سوپاسی خودا ده‌كه‌م، ئه‌وه‌ی هه‌روه‌ك باوباپیرانم به‌ ویژدانێكی پاك ده‌یپه‌رستم، كاتێ به‌ شه‌و و ڕۆژ بێ بڕانه‌وه‌ له‌ پاڕانه‌وه‌كانم یادت ده‌كه‌م،</VERS>
      <VERS vnumber="4">كاتێ یادی فرمێسكه‌كانت ده‌كه‌مه‌وه‌، په‌رۆشی بینینت ده‌بم تاكو پڕبم له‌ خۆشی.</VERS>
      <VERS vnumber="5">باوه‌ڕی بێ دووڕوویی تۆم وه‌بیر دێته‌وه‌ كه‌ له‌ تۆ دایه‌، ئه‌وه‌ی یه‌كه‌م جار له‌ لوئیسی داپیره‌ت و یونیكی دایكت نیشته‌جێ بوو، دڵنیام له‌ تۆش دایه‌.</VERS>
      <VERS vnumber="6">له‌به‌ر ئه‌مه‌ وه‌بیرت دێنمه‌وه‌ به‌هره‌ی خودا هه‌ڵبگیرسێنی، ئه‌وه‌ی له‌ تۆ دایه‌ به‌هۆی ده‌ست‌دانانی من.</VERS>
      <VERS vnumber="7">چونكه‌ خودا ڕۆحی ترسی پێمان نه‌داوه‌، به‌ڵكو ڕۆحی هێز و خۆشه‌ویستی و خۆڕاگری.  </VERS>
      <VERS vnumber="8">
          بۆیه‌ شه‌رمت به‌ شایه‌تی خوداوه‌ندمان نه‌بێت، هه‌روه‌ها به‌ منیش كه‌ به‌ندكراوی ئه‌وم، به‌ڵكو به‌شداری ئازار بكه‌ بۆ ئینجیل، به‌گوێره‌ی هێزی خودا،</VERS>
      <VERS vnumber="9">ئه‌وه‌ی ڕزگاری كردین و به‌ بانگه‌وازێكی پیرۆز بانگی كردین، نه‌ك به‌گوێره‌ی كردارمان، به‌ڵكو به‌گوێره‌ی خواست و نیعمه‌تی خۆی كه‌ پێش ده‌ستپێكی زه‌مانه‌ به‌ عیسای مه‌سیح پێمان دراوه‌،</VERS>
      <VERS vnumber="10">ئێستاش ئاشكرا بوو به‌ ده‌ركه‌وتنی عیسای مه‌سیحی ڕزگاركه‌رمان، ئه‌وه‌ی مردنی پووچه‌ڵ كرده‌وه‌، ژیان و نه‌مری به‌هۆی ئینجیل ڕووناك كرده‌وه‌،</VERS>
      <VERS vnumber="11">ئه‌وه‌ی من بۆی ده‌ستنیشان كرام به‌ جاڕده‌ر و نێردراو و مامۆستا.</VERS>
      <VERS vnumber="12">له‌به‌ر ئه‌م هۆیه‌ش ئه‌م ئازارانه‌ ده‌چێژم، به‌ڵام شه‌رم ناكه‌م، چونكه‌ ده‌زانم باوه‌ڕم به‌ كێ هێناوه‌، دڵنیام ئه‌و ده‌توانێ پارێزگاری سپارده‌كه‌م بكات تاكو ئه‌و ڕۆژه‌.  </VERS>
      <VERS vnumber="13">
          دوای نموونه‌ی ئه‌و وشه‌ دروستانه‌ بكه‌وه‌ كه‌ له‌ منت بیستووه‌، له‌ باوه‌ڕ و خۆشه‌ویستی له‌ عیسای مه‌سیح‌دا.</VERS>
      <VERS vnumber="14">سپارده‌ چاكه‌كه‌ به‌ ڕۆحی پیرۆز بپارێزه‌ كه‌ تیامان‌دا نیشته‌جێیه‌.  </VERS>
      <VERS vnumber="15">
          ئه‌مه‌ ده‌زانی، هه‌موو ئه‌وانه‌ی له‌ ئاسیادان وازیان لێ هێنام، له‌وانه‌ فیگه‌لۆس و هه‌رمۆگینیس.</VERS>
      <VERS vnumber="16">با خوداوه‌ند به‌زه‌یی بداته‌ خێزانی ئۆنیسیفۆرۆس، چونكه‌ زۆر جار وره‌ی به‌رز كردومه‌ته‌وه‌ و شه‌رمی به‌ زنجیرم نه‌بووه‌.</VERS>
      <VERS vnumber="17">به‌ڵكو كاتێ له‌ ڕۆما بوو، به‌ په‌رۆشیه‌وه‌ به‌دوام‌دا گه‌ڕا و منی دۆزییه‌وه‌.</VERS>
      <VERS vnumber="18">با له‌و ڕۆژه‌دا خوداوه‌ند پێی بدات به‌زه‌یی خوداوه‌ند بدۆزێته‌وه‌. باش ده‌زانیت له‌ ئه‌فه‌سۆس‌دا له‌ چه‌ند لایه‌ك خزمه‌تی كرد.  </VERS>
    </CHAPTER>
    <CHAPTER cnumber="2">
      <VERS vnumber="1">
          بۆیه‌ كوڕی خۆم، تۆ به‌هێز به‌ به‌و نیعمه‌ته‌ی له‌ عیسای مه‌سیح دایه‌.</VERS>
      <VERS vnumber="2">ئه‌وه‌ی له‌ منت بیستووه‌ له‌به‌رده‌م چه‌نده‌ها شایه‌ت، به‌ خه‌ڵكی دڵسۆزی بسپێره‌ كه‌ لێهاتوو بن، خه‌ڵكی دیكه‌ش فێربكه‌ن.</VERS>
      <VERS vnumber="3">به‌شداری ئازار بكه‌ وه‌ك سه‌ربازێكی چاك بۆ عیسای مه‌سیح.</VERS>
      <VERS vnumber="4">سه‌ربازێك خۆی به‌ كاروباری ڕۆژگار خه‌ریك ناكات تاكو فه‌رمانده‌كه‌ی ڕازی بكات.</VERS>
      <VERS vnumber="5">ئه‌گه‌ر یه‌كێك پێشبڕكێ بكات، خه‌ڵات ناكرێت ئه‌گه‌ر به‌گوێره‌ی یاسای پێشبڕكێ نه‌كات.</VERS>
      <VERS vnumber="6">جوتیاری ڕه‌نجده‌ر ده‌بێ یه‌كه‌م بێت له‌ به‌شداری به‌رهه‌م.</VERS>
      <VERS vnumber="7">بیربكه‌وه‌ له‌وه‌ی ده‌یڵێم، خوداوه‌ند پێت ده‌دات له‌ هه‌موو شتێك تێبگه‌یت.  </VERS>
      <VERS vnumber="8">
          یادی عیسای مه‌سیح بكه‌، هه‌ڵستاوه‌ی نێو مردووان، له‌ نه‌وه‌ی داوده‌، به‌گوێره‌ی ئینجیله‌كه‌م،</VERS>
      <VERS vnumber="9">ئه‌وه‌ی له‌ پێناوی ئازار ده‌چێژم تاكو كۆتكردن وه‌ك خراپه‌كار، به‌ڵام وشه‌ی خودا كۆت ناكرێت.</VERS>
      <VERS vnumber="10">بۆیه‌ به‌رگه‌ی هه‌موو شتێك ده‌گرم، له‌به‌ر بژارده‌كان، تاكو ئه‌وانیش له‌ عیسای مه‌سیح‌دا ڕزگاری به‌ده‌ست بهێنن له‌گه‌ڵ شكۆی تاهه‌تایی.  </VERS>
      <VERS vnumber="11">
          ئه‌م وشه‌یه‌ ڕاسته‌:  (ئه‌گه‌ر له‌گه‌ڵی‌دا مردبین،له‌گه‌ڵیشی ده‌ژین،</VERS>
      <VERS vnumber="12">ئه‌گه‌ر دانبه‌خۆدا بگرین،له‌گه‌ڵی‌دا فه‌رمانڕه‌وایی ده‌كه‌ین.ئه‌گه‌ر نكۆڵی لێ بكه‌ین،ئه‌ویش نكۆڵیمان لێ‌ده‌كات.</VERS>
      <VERS vnumber="13">ئه‌گه‌ر دڵسۆز نه‌بین،ئه‌و هه‌ر به‌ دڵسۆزی ده‌مێنێته‌وه‌،چونكه‌ ناتوانێت نكۆڵی له‌ خۆی بكات.) </VERS>
      <VERS vnumber="14">
          ئه‌مانه‌یان بیربخه‌وه‌ و له‌ شه‌ڕه‌قسه‌ ئاگاداریان بكه‌وه‌ له‌به‌رده‌م خودا، چونكه‌ سوودی نییه‌، به‌ڵكو بیسه‌ران ده‌ڕوخێنێت.</VERS>
      <VERS vnumber="15">كۆشش بكه‌ خۆت بسه‌لمێنی بۆ خودا، كارگه‌رێكی بێ شه‌رمه‌زاری، وشه‌ی ڕاستی به‌ ڕێگای ڕاست لێك بده‌یته‌وه‌.</VERS>
      <VERS vnumber="16">خۆت له‌ قسه‌ی پووچ و خراپ بپارێزه‌، چونكه‌ زیاتر به‌ره‌و خوانه‌ناسی ده‌چێت.</VERS>
      <VERS vnumber="17">وشه‌كانیان وه‌ك لاڕه‌شه‌یه‌ ته‌شه‌نه‌ ده‌كات. له‌وانه‌ هیمینایۆس و فیلێتۆس،</VERS>
      <VERS vnumber="18">كه‌ له‌ ڕاستی ده‌رچوون و ده‌ڵێن هه‌ڵستانه‌وه‌ ڕووی‌داوه‌، ئیتر باوه‌ڕی هه‌ندێك هه‌ڵده‌گێڕنه‌وه‌.</VERS>
      <VERS vnumber="19">به‌ڵام بناغه‌ تونده‌كه‌ی خودا چه‌سپاوه‌، ئه‌م مۆره‌ی له‌سه‌ره‌: {خوداوه‌ند ئه‌وانه‌ی هی خۆیه‌تی ده‌یانناسێت} و (ئه‌وه‌ی ناوی خوداوه‌ندی له‌سه‌ره‌، با له‌ به‌دكاری دووربكه‌وێته‌وه‌.)  </VERS>
      <VERS vnumber="20">
          به‌ڵام له‌ ماڵی گه‌وره‌دا هه‌ر هیرباری زێڕ و زیو نییه‌، به‌ڵكو ته‌خته‌ و قوڕیش، هه‌ندێكیان بۆ ڕێزلێنانن ئه‌وانی دیكه‌ بۆ سووكین.</VERS>
      <VERS vnumber="21">بۆیه‌ ئه‌گه‌ر یه‌كێك خۆی له‌مانه‌ پاك بكاته‌وه‌، ئه‌وا ده‌بێته‌ هیربارێك بۆ ڕێزلێنان، پیرۆز و سوودبه‌خش بۆ گه‌وره‌كه‌ی، ئاماده‌ بۆ هه‌موو كارێكی چاك.  </VERS>
      <VERS vnumber="22">
          له‌ هه‌وه‌سه‌كانی گه‌نجییه‌تی ڕابكه‌، كۆشش بكه‌ بۆ ڕاستودروستی و باوه‌ڕ و خۆشه‌ویستی و ئاشتی له‌گه‌ڵ ئه‌وانه‌ی به‌ دڵێكی پاك له‌ خوداوه‌ند ده‌پاڕێنه‌وه‌.</VERS>
      <VERS vnumber="23">له‌ گفتوگۆی پووچ و نه‌زان دووربكه‌وه‌، بزانه‌ شه‌ڕی لێ ده‌كه‌وێته‌وه‌.</VERS>
      <VERS vnumber="24">به‌نده‌ی خوداوه‌ند نابێ شه‌ڕفرۆش بێت، به‌ڵكو نه‌رم بێت بۆ هه‌مووان، توانای فێركردنی هه‌بێت، ئارامگرتوو بێت.</VERS>
      <VERS vnumber="25">ئه‌وانه‌ی به‌ربه‌ره‌كانێی ده‌كه‌ن به‌ دڵنه‌رمی ڕاستیان بكاته‌وه‌، به‌ هیوای ئه‌وه‌ی خودا تۆبه‌كردنی ڕاستی ناسینیان بداتێ</VERS>
      <VERS vnumber="26">و له‌ داوی شه‌یتان هۆشیان به‌خۆیان‌دا بێته‌وه‌، ئه‌وه‌ی بۆ خواستی خۆی به‌ندی كردن.  </VERS>
    </CHAPTER>
    <CHAPTER cnumber="3">
      <VERS vnumber="1">
          ئه‌مه‌ بزانه‌، له‌ ڕۆژانی كۆتایی‌دا كاتێكی ته‌نگانه‌ دادێت.</VERS>
      <VERS vnumber="2">چونكه‌ خه‌ڵكی خۆیان خۆش‌ده‌وێ، پاره‌یان خۆش‌ده‌وێ، لووتبه‌رز، خۆهه‌ڵكێش، زمان پیس، گوێڕایه‌ڵی دایك و باوك نابن، سوپاسگوزار نین، گڵاو،</VERS>
      <VERS vnumber="3">بێ خۆشه‌ویستی، گه‌رده‌ن ئازاد ناكه‌ن، بوختانكه‌ر، خۆڕانه‌گر، دڕنده‌، حه‌ز له‌ چاكه‌ ناكه‌ن،</VERS>
      <VERS vnumber="4">ناپاك، سه‌ره‌ڕۆ، له‌خۆبایی، زیاتر حه‌زیان له‌ چێژه‌ نه‌ك خۆشه‌ویستی خودا،</VERS>
      <VERS vnumber="5">ڕواڵه‌تی خواترسییان هه‌یه‌، به‌ڵام نكۆڵی له‌ هێزه‌كه‌ی ده‌كه‌ن. جا له‌وانه‌ دوور بكه‌ونه‌وه‌.  </VERS>
      <VERS vnumber="6">
          چونكه‌ ئه‌وانه‌ به‌ ماڵان‌دا ده‌گه‌ڕێن، ژنه‌ لاوازه‌كان ده‌سته‌مۆ ده‌كه‌ن، كه‌ به‌ بارگرانی گوناهه‌وه‌ شوێنی هه‌وه‌سی جۆراوجۆر كه‌وتوون،</VERS>
      <VERS vnumber="7">هه‌رده‌م فێر ده‌بن، به‌ڵام هه‌رگیز ناتوانن ڕاستی بناسن.</VERS>
      <VERS vnumber="8">وه‌ك یه‌نیس و یه‌مبریس به‌ربه‌ره‌كانێی موسایان كرد، ئه‌وانه‌ش به‌ربه‌ره‌كانێی ڕاستی ده‌كه‌ن - - ئه‌و پیاوانه‌ مێشكیان گه‌نده‌ڵ بووه‌ و له‌لایه‌ن باوه‌ڕ ڕه‌تكراونه‌ته‌وه‌.</VERS>
      <VERS vnumber="9">به‌ڵام زیاتر پێش ناكه‌ون، چونكه‌ گێلایه‌تییان بۆ هه‌مووان ده‌رده‌كه‌وێت، وه‌ك گێلایه‌تی ئه‌وانی لێ‌هات.  </VERS>
      <VERS vnumber="10">
          به‌ڵام تۆ، فێركردنم و سه‌ربورده‌م، ئامانج و باوه‌ڕم، ئارامگرتن و خۆشه‌ویستی و دانبه‌خۆداگرتنم،</VERS>
      <VERS vnumber="11">چه‌وسانه‌وه‌ و ئازاری منت زانی، ئه‌وه‌ی له‌ ئه‌نتاكیا و ئیكۆنیا و لیستره‌ به‌سه‌رم هات، به‌رگه‌ی چ چه‌وسانه‌وه‌یه‌كم گرت، خوداوه‌ندیش له‌ هه‌موویان ده‌ربازی كردم.</VERS>
      <VERS vnumber="12">هه‌موو ئه‌وانه‌ی ده‌یانه‌وێ له‌ عیسای مه‌سیح‌دا به‌ خواترسی بژین، ده‌چه‌وسێندرێنه‌وه‌.</VERS>
      <VERS vnumber="13">به‌ڵام خراپه‌كار و فێڵبازان به‌ره‌و خراپتر ده‌ڕۆن، چه‌واشه‌كار و چه‌واشه‌كراو.</VERS>
      <VERS vnumber="14">به‌ڵام تۆ، بمێنه‌وه‌ له‌سه‌ر ئه‌وه‌ی فێری بوویت و دڵنیابوویت، زانیت له‌ كێ فێربوویت،</VERS>
      <VERS vnumber="15">هه‌روه‌ها له‌ منداڵییه‌وه‌ له‌ نووسراوه‌ پیرۆزه‌كان ده‌زانیت كه‌ ده‌توانن بتكه‌نه‌ دانا بۆ ڕزگاری، به‌هۆی باوه‌ڕ به‌ عیسای مه‌سیح.</VERS>
      <VERS vnumber="16">هه‌موو نووسراوه‌كان له‌ سروشی خودایه‌، سوودبه‌خشه‌ بۆ فێركردن و سه‌رزه‌نشت و ڕاسته‌ڕێكردن و لێڕاهێنان له‌ ڕاستودروستی،</VERS>
      <VERS vnumber="17">تاكو مرۆڤی خودا ته‌واو بێت، ئاماده‌ بێت بۆ هه‌موو كارێكی چاك.  </VERS>
    </CHAPTER>
    <CHAPTER cnumber="4">
      <VERS vnumber="1">
          له‌به‌رده‌م خودا و عیسای مه‌سیح، ئه‌وه‌ی له‌ داهاتوو زیندووان و مردووان حوكم ده‌دات، له‌به‌ر ده‌ركه‌وتنی خۆی و شانشینه‌كه‌ی ڕاتده‌سپێرم:</VERS>
      <VERS vnumber="2">وشه‌كه‌ ڕابگه‌یه‌نه‌، ئاماده‌ به‌ له‌ كاتی گونجاو و نه‌گونجاو، سه‌رزه‌نشت بكه‌، ڕابخوڕه‌، وره‌ به‌رز بكه‌وه‌، به‌وپه‌ڕی پشوودرێژی و فێركردنه‌وه‌.</VERS>
      <VERS vnumber="3">چونكه‌ كاتێ دێت به‌رگه‌ی فێركردنی دروستیان ناگرن، به‌ڵكو به‌گوێره‌ی هه‌وه‌سی تایبه‌تی خۆیان ڕه‌مه‌كییانه‌ مامۆستا كۆده‌كه‌نه‌وه‌ قدیلكه‌ی گوێیان بكاته‌وه‌.</VERS>
      <VERS vnumber="4">بۆ ڕاستی گوێیان داده‌خه‌ن، بۆ ئه‌فسانه‌ لاده‌ده‌ن.</VERS>
      <VERS vnumber="5">به‌ڵام تۆ، له‌ هه‌موو شتێك‌دا وریابه‌، له‌ ئازاردا دان بگره‌، به‌ كاری موژده‌گه‌ری هه‌سته‌، خزمه‌تی خۆت ته‌واو بكه‌.  </VERS>
      <VERS vnumber="6">
          چونكه‌ من وا وه‌ك شه‌رابی پێشكه‌شكراو ده‌ڕژێم و كاتی كۆچكردنم هاتووه‌.</VERS>
      <VERS vnumber="7">تێكۆشانێكی باش تێكۆشاوم، پێشبڕكێیه‌كه‌م ته‌واو كرد، باوه‌ڕم پاراست.</VERS>
      <VERS vnumber="8">ئێستا تاجی ڕاستودروستیم بۆ دانراوه‌، ئه‌وه‌ی خوداوه‌ند كه‌ دادوه‌ری ڕاستودروسته‌ له‌و ڕۆژه‌دا ده‌مداتێ، ته‌نها بۆ من نییه‌، به‌ڵكو بۆ هه‌موو ئه‌وانه‌شه‌ كه‌ په‌رۆشی ده‌ركه‌وتنین.  </VERS>
      <VERS vnumber="9">
          كۆشش بكه‌ زوو بێیته‌ لام،</VERS>
      <VERS vnumber="10">چونكه‌ دیماس به‌جێی‌هێشتم، ئه‌م ڕۆژگاره‌ی خۆش‌ویست و چووه‌ سالۆنیكی، كریسكینیش بۆ گه‌لاتیا و تیتۆس بۆ ده‌لماتیا.</VERS>
      <VERS vnumber="11">به‌ ته‌نیا لۆقام له‌لایه‌. مه‌رقۆس له‌گه‌ڵ خۆت بهێنه‌، چونكه‌ بۆ من سوودبه‌خشه‌ بۆ خزمه‌تكردن.</VERS>
      <VERS vnumber="12">تیخیكۆسم ناردووه‌ بۆ ئه‌فه‌سۆس.</VERS>
      <VERS vnumber="13">كاتێ هاتی، ئه‌و عه‌بایه‌ی له‌ ترواس لای كارپۆس به‌جێم هێشت، له‌گه‌ڵ خۆتی بهێنه‌، پێچراوه‌كانیش به‌ تایبه‌ت ده‌سنووسه‌كان.  </VERS>
      <VERS vnumber="14">
          ئه‌سكه‌نده‌ری مسگه‌ر زۆر خراپه‌ی له‌گه‌ڵ كردم، خوداوه‌ند تۆڵه‌ی لێ‌ده‌كاته‌وه‌ له‌سه‌ر كرداره‌كانی.</VERS>
      <VERS vnumber="15">خۆتی لێ بپارێزه‌، چونكه‌ زۆر به‌رهه‌ڵستی په‌یامه‌كه‌مانی كرد.  </VERS>
      <VERS vnumber="16">
          له‌ به‌رگری یه‌كه‌مم كه‌س له‌گه‌ڵم نه‌هات، به‌ڵكو هه‌موو به‌جێیان هێشتم. له‌سه‌ریان هه‌ژمارد نه‌كرێت.</VERS>
      <VERS vnumber="17">به‌ڵام خوداوه‌ند له‌گه‌ڵم وه‌ستا و به‌هێزی كردم، تاكو به‌ منه‌وه‌ جاڕدانه‌كه‌ به‌ ته‌واوی بدرێت، تاكو هه‌موو گه‌لان ببیستن. ئیتر له‌ ده‌می شێر ده‌رباز بووم.</VERS>
      <VERS vnumber="18">خوداوه‌ند له‌ هه‌موو خراپه‌یه‌كی دادێت ده‌ربازم ده‌كات و ڕزگارم ده‌كات بۆ شانشینه‌ ئاسمانییه‌كه‌ی. بۆ ئه‌وه‌ شكۆی تاهه‌تایه‌! ئامین.  </VERS>
      <VERS vnumber="19">
          سڵاو له‌ پریسكیلا و ئه‌كیلا و خێزانی ئۆنیسیفۆرۆس بكه‌.</VERS>
      <VERS vnumber="20">ئه‌راستۆس له‌ كۆرنسۆس مایه‌وه‌، به‌ڵام تروفیمۆس به‌ نه‌خۆشی له‌ میلیتۆس به‌جێم هێشت.</VERS>
      <VERS vnumber="21">كۆشش بكه‌ پێش زستان بێی. یۆبۆلۆس و پودیس و لینۆس و كڵاودیا و هه‌موو خوشكان و برایان سڵاوت لێ‌ده‌كه‌ن.  </VERS>
      <VERS vnumber="22">
          خوداوه‌ند له‌گه‌ڵ ڕۆحت بێت. نیعمه‌تتان له‌گه‌ڵ بێت.  </VERS>
    </CHAPTER>
  </BIBLEBOOK>
  <BIBLEBOOK bnumber="56" bname="Titus" bsname="Tit">
    <CHAPTER cnumber="1">
      <VERS vnumber="1">پۆڵۆس، به‌نده‌ی خودا و نێردراوی عیسای مه‌سیح، له‌ پێناوی باوه‌ڕی بژارده‌كانی خودا و ناسینی ڕاستی كه‌ به‌گوێره‌ی خواترسییه‌،</VERS>
      <VERS vnumber="2">به‌ هیوای ژیانی تاهه‌تایی، ئه‌وه‌ی خودا، كه‌ درۆ ناكات، پێش ده‌ستپێكی زه‌مانه‌ به‌ڵێنی پێ داوه‌،</VERS>
      <VERS vnumber="3">له‌ كاتی خۆی‌دا وشه‌كه‌ی به‌ ڕاگه‌یاندن ده‌رخست، ئه‌وه‌ی به‌گوێره‌ی فه‌رمانی خودای ڕزگاركه‌رمان به‌ من سپێردرا.  </VERS>
      <VERS vnumber="4">
          بۆ تیتۆسی كوڕی ڕاسته‌قینه‌م به‌گوێره‌ی باوه‌ڕی هاوبه‌ش: </VERS>
      <VERS vnumber="5">
          له‌به‌ر ئه‌مه‌ تۆم له‌ كریت به‌جێ‌هێشت، تاكو ئه‌و شتانه‌ی ماونه‌ته‌وه‌ ڕێكیان بخه‌یت و له‌ هه‌موو شارێك پیران دابنێیت، وه‌ك ڕامسپاردوویت،</VERS>
      <VERS vnumber="6">ئه‌گه‌ر یه‌كێك گله‌یی له‌سه‌ر نه‌بێت، مێردی یه‌ك ژن بێت، منداڵه‌كانی باوه‌ڕداربن و كه‌س له‌سه‌ر به‌ڕه‌ڵایی و یاخیبوون سكاڵایان لێ نه‌كات.</VERS>
      <VERS vnumber="7">چونكه‌ پێویسته‌ چاودێر گله‌یی له‌سه‌ر نه‌بێت وه‌ك سه‌ركاری خودا، خۆسه‌پێن و تووڕه‌ و سه‌رخۆش و شه‌ڕفرۆش نه‌بێت، چاوی له‌ ده‌ست‌كه‌وتی ناپاك نه‌بێت،</VERS>
      <VERS vnumber="8">به‌ڵكو خانه‌خوێ بێت، حه‌ز له‌ چاكه‌ بكات، ژیر بێت، ڕاستودروست و پیرۆز و خۆڕاگر بێت.</VERS>
      <VERS vnumber="9">ده‌ست به‌ وشه‌ی متمانه‌ بگرێ كه‌ به‌گوێره‌ی فێركردنه‌، تاكو بتوانێت به‌ فێركردنێكی دروست هانبدات، سه‌رزه‌نشتی به‌رهه‌ڵستكاران بكات.  </VERS>
      <VERS vnumber="10">
          چونكه‌ یاخی‌بوو زۆرن، فێڵبازن و قسه‌ی پووچ ده‌كه‌ن، به‌ تایبه‌تی بۆ تاقمی خه‌ته‌نه‌كراون.</VERS>
      <VERS vnumber="11">ده‌بێت ده‌می ئه‌مانه‌ دابخرێت، چونكه‌ ته‌واوی خێزانه‌كان به‌ فێركردنێك تێكده‌ده‌ن كه‌ ناشێت، ئه‌مه‌ش بۆ ده‌ست‌كه‌وتی ناپاك.</VERS>
      <VERS vnumber="12">یه‌كێكیان كه‌ پێغه‌مبه‌رێكی خۆیانه‌، وتی: (كریتییه‌كان هه‌رده‌م درۆزنن، ده‌عبای به‌دكارن، نه‌وسنی ته‌مبه‌ڵن.)</VERS>
      <VERS vnumber="13">ئه‌م شایه‌تییه‌ ڕاسته‌. له‌به‌ر ئه‌وه‌ به‌ توندی سه‌رزه‌نشتیان بكه‌، تاكو له‌ باوه‌ڕدا دروست بن،</VERS>
      <VERS vnumber="14">سه‌رنج نه‌ده‌نه‌ ئه‌فسانه‌ی جوله‌كه‌ و ڕاسپارده‌ی ئه‌وانه‌ی له‌ ڕاستی هه‌ڵده‌گه‌ڕێنه‌وه‌.</VERS>
      <VERS vnumber="15">بۆ پاك هه‌موو شتێك پاكه‌، به‌ڵام بۆ گڵاو و بێ‌باوه‌ڕان هیچ شتێك پاك نییه‌، به‌ڵكو بیر و ویژدانیشیان گڵاو بووه‌.</VERS>
      <VERS vnumber="16">ده‌ڵێن كه‌وا خودا ده‌ناسن، به‌ڵام به‌ كرده‌وه‌یان نكۆڵی لێ‌ده‌كه‌ن، ئه‌وانه‌ قێزه‌وه‌نن، گوێڕایه‌ڵ نین، به‌كه‌ڵكی هیچ چاكه‌كارییه‌ك نایه‌ن.  </VERS>
    </CHAPTER>
    <CHAPTER cnumber="2">
      <VERS vnumber="1">
          به‌ڵام تۆ، با دووانت له‌گه‌ڵ فێركردنی دروست بگونجێت.</VERS>
      <VERS vnumber="2">با پیره‌مێرده‌كان وریابن، به‌ڕێز، ژیر، دروست بن له‌ باوه‌ڕ و خۆشه‌ویستی و دانبه‌خۆداگرتن.  </VERS>
      <VERS vnumber="3">
          هه‌روه‌ها پیرێژنه‌كان با هه‌ڵسوكه‌وتیان له‌گه‌ڵ پیرۆزی بگونجێت، بوختانكه‌ر نه‌بن، خودوویان به‌ شه‌راب نه‌گرتبێت، فێركاری چاكه‌ بن،</VERS>
      <VERS vnumber="4">تاكو ئامۆژگاری ژنه‌ گه‌نجه‌كان بكه‌ن مێرد و منداڵیان خۆش‌بووێ،</VERS>
      <VERS vnumber="5">ژیر، پاك، به‌ ماڵه‌وه‌ سه‌رقاڵ بن، چاك بن، ملكه‌چی مێرده‌كانیان بن، نه‌وه‌ك كفر به‌ وشه‌ی خودا بكرێت.  </VERS>
      <VERS vnumber="6">
          به‌ هه‌مان شێوه‌، هانی پیاوه‌ گه‌نجه‌كان بده‌ ژیر بن.</VERS>
      <VERS vnumber="7">له‌ هه‌موو شتێك‌دا ببه‌ نموونه‌یان بۆ چاكه‌كاری، له‌ فێركردن‌دا بێگه‌ردی و دڵسۆزی پیشان بده‌،</VERS>
      <VERS vnumber="8">قسه‌ت دروست بێت و ڕه‌خنه‌ی لێ نه‌گیرێت، تاكو ناحه‌ز شه‌رمه‌زار بێت، هیچی خراپ نادۆزێته‌وه‌ له‌ دژتان بیڵێت.  </VERS>
      <VERS vnumber="9">
          كۆیله‌كانیش له‌ هه‌موو شتێك‌دا ملكه‌چی گه‌وره‌كانیان بن، ڕازییان بكه‌ن، به‌رپه‌رچیان نه‌ده‌نه‌وه‌،</VERS>
      <VERS vnumber="10">هیچیان لێ نه‌دزن، به‌ڵكو ئه‌وپه‌ڕی ده‌ستپاكی پیشان بده‌ن، تاكو له‌ هه‌موو شتێك‌دا فێركردنی خودای ڕزگاركه‌رمان بڕازێننه‌وه‌.  </VERS>
      <VERS vnumber="11">
          چونكه‌ نیعمه‌تی خودا ده‌ركه‌وت كه‌ ڕزگاری پێشكه‌شی هه‌موو خه‌ڵك ده‌كات.</VERS>
      <VERS vnumber="12">ئه‌وه‌ی فێرمان ده‌كات نكۆڵی له‌ خوانه‌ناسی و هه‌وه‌سه‌كانی جیهان بكه‌ین، به‌ ژیری و ڕاستودروستی و خواترسی بژین له‌م ڕۆژگاره‌ی ئێستا،</VERS>
      <VERS vnumber="13">له‌ چاوه‌ڕوانی هیوای به‌ره‌كه‌تدار - - ده‌ركه‌وتنی شكۆی خودای گه‌وره‌ و ڕزگاركه‌رمان، عیسای مه‌سیح،</VERS>
      <VERS vnumber="14">ئه‌وه‌ی بۆ ئێمه‌ خۆی به‌خت‌كرد، تاكو له‌ هه‌موو سه‌رپێچییه‌ك بمانكڕێته‌وه‌ و گه‌لێكی تایبه‌ت بۆ خۆی پاك بكاته‌وه‌، دڵگه‌رم بۆ چاكه‌كاری.  </VERS>
      <VERS vnumber="15">
          به‌مانه‌ بدوێ، هانبده‌ و به‌ هه‌موو ده‌سه‌ڵاتێك سه‌رزه‌نشت بكه‌. كه‌س به‌ كه‌مت نه‌زانێت.  </VERS>
    </CHAPTER>
    <CHAPTER cnumber="3">
      <VERS vnumber="1">
          یادیان بخه‌ره‌وه‌ ملكه‌چی فه‌رمانڕه‌وایان و ده‌سه‌ڵاتداران بن، گوێڕایه‌ڵ بن، بۆ هه‌موو كارێكی چاك ئاماده‌بن،</VERS>
      <VERS vnumber="2">قسه‌ به‌ كه‌س نه‌ڵێن، ناكۆكی نه‌كه‌ن، هه‌ستیار بن، له‌گه‌ڵ هه‌موو خه‌ڵك دڵنه‌رمی پیشان بده‌ن.  </VERS>
      <VERS vnumber="3">
          پێشتر ئێمه‌ش گێل و یاخی و گومڕا بووین، به‌نده‌ی هه‌وه‌س و له‌زه‌تی جۆراوجۆر بووین، له‌ كینه‌ و چاوپیسی‌دا ده‌ژیاین، ئێسكگران، ڕقمان له‌ یه‌كتری بوو.</VERS>
      <VERS vnumber="4">به‌ڵام، كاتێ نیانی خودای ڕزگاركه‌رمان و خۆشه‌ویستییه‌كه‌ی ده‌ركه‌وت،</VERS>
      <VERS vnumber="5">نه‌ك به‌هۆی كاری ڕاستودروست كه‌ ئێمه‌ كردوومانه‌، به‌ڵكو به‌گوێره‌ی به‌زه‌یی خۆی ڕزگاری كردین، به‌ شوشتنی له‌دایك بوونه‌وه‌ و نوێكردنه‌وه‌ی ڕۆحی پیرۆز،</VERS>
      <VERS vnumber="6">ئه‌وه‌ی به‌هۆی عیسای مه‌سیحی ڕزگاركه‌رمان به‌ ده‌ست‌فراوانی به‌سه‌رمانی‌دا ڕشت،</VERS>
      <VERS vnumber="7">تاكو، پاش ئه‌وه‌ی به‌ نیعمه‌تی ئه‌و بێ‌تاوان كراین، به‌گوێره‌ی هیوای ژیانی تاهه‌تایی ده‌بینه‌ میراتگر.</VERS>
      <VERS vnumber="8">ئه‌م وشه‌یه‌ ڕاسته‌. سه‌باره‌ت به‌م شتانه‌ ده‌مه‌وێ سووربیت، تاكو ئه‌وانه‌ی باوه‌ڕیان به‌ خودا هێنا بایه‌خ به‌وه‌ بده‌ن كه‌ بۆ كرداری چاك خۆیان ته‌رخان بكه‌ن. ئه‌م شتانه‌ باش و سوودبه‌خشه‌ بۆ خه‌ڵك.  </VERS>
      <VERS vnumber="9">
          به‌ڵام له‌ گفتوگۆی گێلانه‌ و ڕه‌چه‌ڵه‌ك و ناكۆكی و شه‌ڕ له‌سه‌ر ته‌ورات دووربكه‌وه‌، چونكه‌ بێ سوود و پووچه‌.</VERS>
      <VERS vnumber="10">ناكۆكیكار ئاگادار بكه‌وه‌، له‌دوای جارێك و دووان، لێی دووربكه‌وه‌.</VERS>
      <VERS vnumber="11">ده‌زانیت وه‌ك ئه‌مه‌ لاده‌ره‌ و گوناه‌ ده‌كات، خۆی حوكمی به‌سه‌ر خۆی داوه‌.  </VERS>
      <VERS vnumber="12">
          كاتێ ئه‌رتیماس یان تیخیكۆس ده‌نێرمه‌ لات، كۆشش بكه‌ له‌ نیكۆپۆلیس وه‌ره‌ لام، چونكه‌ به‌ته‌مام له‌ زستان‌دا له‌وێ بم.</VERS>
      <VERS vnumber="13">هه‌وڵبده‌ زیناسی پارێزه‌ر و ئه‌پۆلۆس بنێری، تاكو پێوستیان به‌ هیچ نه‌بێت.</VERS>
      <VERS vnumber="14">پێویسته‌ خه‌ڵكه‌كه‌مان فێربن خۆیان ته‌رخان بكه‌ن بۆ كرداری چاك بۆ پێداویستییه‌ گرنگه‌كان، تاكو بێ‌به‌رهه‌م نه‌بن.  </VERS>
      <VERS vnumber="15">
          هه‌موو ئه‌وانه‌ی له‌گه‌ڵم‌دان سڵاوت لێ‌ده‌كه‌ن. سڵاو له‌وانه‌ بكه‌ كه‌ له‌ باوه‌ڕدا ئێمه‌یان خۆش‌ده‌وێت. </VERS>
    </CHAPTER>
  </BIBLEBOOK>
  <BIBLEBOOK bnumber="57" bname="Philemon" bsname="Phm">
    <CHAPTER cnumber="1">
      <VERS vnumber="1">له‌ پۆڵۆس، به‌ندكراوی عیسای مه‌سیح و تیمۆساوسی برا،  بۆ هاوكار و خۆشه‌ویست فلیمۆن و</VERS>
      <VERS vnumber="2">خوشكه‌ ئه‌پفییه‌ و ئه‌رخیپۆسی هاوسه‌ربازمان، هه‌روه‌ها بۆ ئه‌و كڵێسایه‌ی له‌ ماڵه‌كه‌ت دایه‌:  </VERS>
      <VERS vnumber="3">
          نیعمه‌ت و ئاشتی له‌ خودای باوكمان و عیسای مه‌سیحی خوداوه‌ند له‌گه‌ڵتان بێت.  </VERS>
      <VERS vnumber="4">
          سوپاسی خودام ده‌كه‌م كه‌ له‌ نوێژه‌كانم‌دا یادت ده‌كه‌م،</VERS>
      <VERS vnumber="5">چونكه‌ باوه‌ڕی تۆ به‌ عیسای مه‌سیح و خۆشه‌ویستی تۆم بۆ هه‌موو پیرۆزكراوان بیستووه‌.</VERS>
      <VERS vnumber="6">نوێژ ده‌كه‌م تاكو هاوبه‌شیكردنی باوه‌ڕت كاریگه‌ر بێت له‌ ناسینی هه‌موو چاكه‌یه‌ك كه‌ له‌ مه‌سیح‌دا‌‌‌ هه‌مانه‌.</VERS>
      <VERS vnumber="7">چونكه‌ به‌هۆی خۆشه‌ویستیت زۆر شادبووم و هاندرام، چونكه‌ به‌هۆی تۆوه‌ ئه‌ی برا، هه‌ناوی پیرۆزكراوان گه‌شایه‌وه‌.  </VERS>
      <VERS vnumber="8">
          بۆیه‌ هه‌رچه‌نده‌ به‌هۆی مه‌سیحه‌وه‌ مافم هه‌یه‌ بۆ ئه‌ركی به‌جێ فه‌رمانت پێ بكه‌م،</VERS>
      <VERS vnumber="9">به‌ڵام له‌به‌ر خۆشه‌ویستی داوات لێ ده‌كه‌م، منی پۆڵۆسی پیره‌مێرد، ئێستاش گیراوی عیسای مه‌سیحم،</VERS>
      <VERS vnumber="10">داوا ده‌كه‌م سه‌باره‌ت به‌ ئۆنسیمۆسی كوڕم، ئه‌وه‌ی له‌ كۆتكراویم‌دا بووه‌ كوڕم.</VERS>
      <VERS vnumber="11">پێشتر بۆ تۆ بێ كه‌ڵك بوو، به‌ڵام ئێستا كه‌ڵكی بۆ من و بۆ تۆ هه‌یه‌.  </VERS>
      <VERS vnumber="12">
          ئه‌و ده‌نێرمه‌وه‌ لات، كه‌ جگه‌رمه‌.</VERS>
      <VERS vnumber="13">حه‌زم ده‌كرد له‌لای خۆم بیهێڵمه‌وه‌، تاكو له‌ جیاتی تۆ له‌و كۆته‌ی له‌ پێناوی ئینجیله‌ خزمه‌تم بكات.</VERS>
      <VERS vnumber="14">به‌ڵام نه‌مویست شتێك بێ ڕه‌زامه‌ندی تۆ بكه‌م، تاكو چاكه‌كه‌ت به‌ خواسته‌وه‌ بێت نه‌ك به‌ ناچاری.</VERS>
      <VERS vnumber="15">له‌وانه‌یه‌ له‌به‌ر ئه‌مه‌ بۆ ماوه‌یه‌ك لێت جیابۆوه‌، تاكو بۆ تاهه‌تایه‌ بۆ تۆ بێت،</VERS>
      <VERS vnumber="16">له‌مه‌ودوا نه‌ك وه‌ك كۆیله‌، به‌ڵكو زیاتر له‌ كۆیله‌، وه‌ك برایه‌كی خۆشه‌ویست، به‌ تایبه‌ت بۆ من، ئه‌ی چه‌ند زیاتر بۆ تۆ كه‌ له‌ جه‌سته‌ و له‌ خوداوه‌نده‌.  </VERS>
      <VERS vnumber="17">
          بۆیه‌، ئه‌گه‌ر من به‌ هاوبه‌ش داده‌نێیت، وه‌ك من وه‌ری بگره‌وه‌.</VERS>
      <VERS vnumber="18">ئه‌گه‌ر له‌ شتێك خراپه‌ی له‌گه‌ڵ كردووی یاخود قه‌رزێكت به‌سه‌ریه‌وه‌ هه‌یه‌، له‌سه‌ر منی بنووسه‌.</VERS>
      <VERS vnumber="19">من پۆڵۆسم، به‌ ده‌ستی خۆم نووسیومه‌، من ده‌یده‌مه‌وه‌ - نامه‌وێ پێت بڵێم تۆ خۆشت قه‌رزاری منی.</VERS>
      <VERS vnumber="20">به‌ڵێ براكه‌م، له‌ خوداوه‌نددا چاكه‌یه‌كم له‌گه‌ڵ بكه‌، له‌ مه‌سیح‌دا دڵگه‌شم بكه‌.</VERS>
      <VERS vnumber="21">له‌ گوێڕایه‌ڵیت دڵنیام، بۆت ده‌نووسم، ده‌زانم كه‌ له‌وه‌ی داوات لێ ده‌كه‌م زیاتریش ده‌كه‌یت.  </VERS>
      <VERS vnumber="22">
          له‌گه‌ڵ ئه‌مه‌ش‌دا، ژووری میوانداریم بۆ ئاماده‌ بكه‌، چونكه‌ هیوادارم به‌هۆی نوێژه‌كانتان بدرێمه‌وه‌ ئێوه‌.  </VERS>
      <VERS vnumber="23">
          ئه‌په‌فراسی هاوڕێی به‌ندیێتیم له‌ پێناوی عیسای مه‌سیح، سڵاوت لێ‌ده‌كات،</VERS>
      <VERS vnumber="24">هه‌روه‌ها مه‌رقۆس و ئه‌ریسته‌رخۆس و دیماس و لۆقا، كه‌ هاوكارمن.  </VERS>
      <VERS vnumber="25">
          نیعمه‌تی عیسای مه‌سیحی خوداوه‌ند له‌گه‌ڵ ڕۆحتان بێت.  </VERS>
    </CHAPTER>
  </BIBLEBOOK>
  <BIBLEBOOK bnumber="58" bname="Hebrews" bsname="Heb">
    <CHAPTER cnumber="1">
      <VERS vnumber="1">
          له‌مێژه‌ خودا زۆر جار و به‌ ڕێگای جۆراوجۆر به‌هۆی پێغه‌مبه‌ران له‌گه‌ڵ باوباپیران‌دا دووابوو،</VERS>
      <VERS vnumber="2">به‌ڵام له‌م ڕۆژانه‌ی كۆتایی‌دا به‌هۆی كوڕه‌كه‌ی له‌گه‌ڵمان دووا، ئه‌وه‌ی ده‌ستنیشانی كردووه‌ وه‌ك میراتگری هه‌موو شتێك و به‌ ئه‌ویش گه‌ردوونی دروستكردووه‌.</VERS>
      <VERS vnumber="3">ئه‌و تیشكی شكۆی خودایه‌ و به‌ ته‌واوی وێنه‌ی كڕۆكیه‌تی، هه‌ڵگری هه‌موو شتێكه‌ به‌ وشه‌ی هێزی خۆی، دوای ئه‌وه‌ی پاكسازی بۆ گوناه كرد له‌ ده‌سته‌ڕاستی گه‌وره‌یی دانیشت له‌ به‌رزایی‌دا،</VERS>
      <VERS vnumber="4">بووه‌ته‌ پایه‌ به‌رزتر له‌ فریشته‌كان، به‌و ئاسته‌ی ناوێكی به‌ میرات بۆ مایه‌وه‌ زۆر له‌وان باشتره‌.  </VERS>
      <VERS vnumber="5">
          ئایا خودا چ جارێك به‌ كام له‌ فریشته‌كانی وتووه‌:  {تۆ كوڕی منی،من ئه‌مڕۆ بوومه‌ باوكت}؟  هه‌روه‌ها:  {من ده‌بمه‌ باوكی وئه‌ویش ده‌بێته‌ كوڕم.}؟</VERS>
      <VERS vnumber="6">دیسان كاتێ نۆبه‌ره‌ ده‌هێنێته‌ جیهان، ده‌ڵێ:  {با هه‌موو فریشته‌ی خودا كڕنۆشی بۆ ببه‌ن.}</VERS>
      <VERS vnumber="7">له‌ باره‌ی فریشته‌ش ده‌فه‌رمووێ:  {فریشته‌كانی كردۆته‌ با وخزمه‌تكارانی بڵێسه‌ی ئاگر.}</VERS>
      <VERS vnumber="8">به‌ڵام له‌ باره‌ی كوڕه‌كه‌:  {ئه‌ی خودا، ته‌ختی تۆ بۆ تاهه‌تاییه‌،گۆپاڵی شانشینیت گۆپاڵی ڕاستودروستییه‌.</VERS>
      <VERS vnumber="9">تۆ حه‌زت له‌ ڕاستودروستییه‌ و ڕقت له‌ خراپه‌بۆوه‌،بۆیه‌ خودا، خودای خۆت له‌ سه‌رووی هاوه‌ڵه‌كانته‌وه‌ داینای،به‌ ڕۆنی شادی نیشانی كردیت.}</VERS>
      <VERS vnumber="10">هه‌روه‌ها:  {تۆ خوداوه‌ند، له‌ سه‌ره‌تاوه‌ زه‌ویت دامه‌زراندووه‌،ئاسمانیش ده‌ستكردی تۆیه‌.</VERS>
      <VERS vnumber="11">ئه‌وان له‌ناوده‌چن، به‌ڵام تۆ ده‌مێنیت،هه‌موو وه‌ك كراس كۆن ده‌بن.</VERS>
      <VERS vnumber="12">وه‌ك قاپووت ده‌یپێچیته‌وه‌، وه‌ك كراس ده‌گۆڕێن،به‌ڵام تۆ وه‌ك خۆتی، ساڵانت كۆتایی نایه‌ت.}</VERS>
      <VERS vnumber="13">ئایا خودا چ جارێك به‌ كام له‌ فریشته‌كانی وتووه‌:  {له‌ ده‌سته‌ڕاستم دانیشه‌تاكو دوژمنانت بخه‌مه‌ ته‌خته‌پێ بۆ پێیه‌كانت.}؟</VERS>
      <VERS vnumber="14">ئایا هه‌موویان ڕۆحی خزمه‌تكارانه‌ نین كه‌ نێردراون بۆ خزمه‌تی ئه‌وانه‌ی له‌ داهاتوو ڕزگاری به‌ میرات ده‌گرن؟  </VERS>
    </CHAPTER>
    <CHAPTER cnumber="2">
      <VERS vnumber="1">
          له‌به‌ر ئه‌مه‌ ده‌بێ وریاتر بین له‌وه‌ی بیستمان، نه‌وه‌ك لێی لابده‌ین.</VERS>
      <VERS vnumber="2">چونكه‌ ئه‌گه‌ر ئه‌و وشه‌یه‌ی به‌هۆی فریشته‌كان وترا چه‌سپا، ئه‌وا هه‌موو ده‌ست‌درێژی و سه‌رپێچییه‌ك سزای دادپه‌روه‌رانه‌ی وه‌رگرتووه‌،</VERS>
      <VERS vnumber="3">جا ئێمه‌ چۆن هه‌ڵبێین ئه‌گه‌ر ڕزگارییه‌كی گه‌وره‌ی وه‌ك ئه‌مه‌ پشتگوێ بخه‌ین؟ ئه‌وه‌ی یه‌كه‌م جار به‌هۆی خوداوه‌ند وترا و له‌لایه‌ن ئه‌وانه‌ی بیستیان بۆمان چه‌سپا،</VERS>
      <VERS vnumber="4">خوداش له‌گه‌ڵیان شایه‌تی دا، به‌ نیشانه‌ و كاری سه‌یر و په‌رجوی جۆراوجۆر، هه‌روه‌ها به‌ به‌هره‌كانی ڕۆحی پیرۆزی دابه‌شكراو به‌گوێره‌ی خواستی خۆی.  </VERS>
      <VERS vnumber="5">
          ئه‌و جیهانه‌ی وا دادێت و باسی ده‌كه‌ین، بۆ فریشته‌كانی ملكه‌چ نه‌كردووه‌.</VERS>
      <VERS vnumber="6">یه‌كێك له‌ شوێنێك‌دا شایه‌تی دا:  {مرۆڤ چییه‌ تاكو له‌ بیرت بێت؟یان كوڕی مرۆڤ تاكو بایه‌خی پێ بده‌یت؟</VERS>
      <VERS vnumber="7">كه‌مێك له‌ فریشته‌كان كه‌مترت دانا،دوایی تاجی شكۆ و ڕێزت خسته‌ سه‌ری،</VERS>
      <VERS vnumber="8">هه‌روه‌ها هه‌موو شتێكت خستۆته‌ به‌رپێی.}  چونكه‌ خودا هه‌موو شتێكی ملكه‌چی كردووه‌، هیچ شتێكی نه‌هێشته‌وه‌ ملكه‌چی نه‌كات. هه‌رچه‌نده‌ ئێستا نابینین هه‌موو شتێك ملكه‌چی كرابێت.</VERS>
      <VERS vnumber="9">به‌ڵكو عیسا ده‌بینین، ئه‌وه‌ی كه‌مێك له‌ فریشته‌كان كه‌متر دانرا، له‌به‌ر ئازاری مردن تاجی شكۆ و ڕێزی خراوه‌ته‌ سه‌ر، تاكو به‌ نیعمه‌تی خودا له‌ جیاتی هه‌ر یه‌كێك مردن بچێژێ.  </VERS>
      <VERS vnumber="10">
          چونكه‌ له‌ خودا ده‌وه‌شایه‌وه‌، ئه‌وه‌ی هه‌موو شتێك بۆ ئه‌وه‌ و هه‌موو شتێك به‌هۆی ئه‌وه‌، ڕۆڵه‌ی زۆر بهێنێت بۆ شكۆمه‌ندی، به‌ ته‌واوكردنی پێشڕه‌وایه‌تی ڕزگاریان به‌ ئازار.</VERS>
      <VERS vnumber="11">چونكه‌ پیرۆزكار و پیرۆزكراوان هه‌موو له‌ یه‌كێكه‌وه‌ن. له‌به‌ر ئه‌م هۆیه‌ش عیسا شه‌رم ناكات به‌ خوشك یان برا ناویان ببات.</VERS>
      <VERS vnumber="12">ده‌فه‌رمووێ:  {ناوی تۆ به‌ براكانم ڕاده‌گه‌یه‌نم،له‌ناو كۆمه‌ڵ‌دا ستایشت ده‌كه‌م.}</VERS>
      <VERS vnumber="13">هه‌روه‌ها:  {من به‌وه‌ پشتبه‌ستوو ده‌بم}.  دیسان:  {ئه‌وه‌تا خۆم و ئه‌و منداڵانه‌ی خودا پێی‌داوم.} </VERS>
      <VERS vnumber="14">
          بۆیه‌ كه‌ منداڵه‌كان له‌ گۆشت و خوێن به‌شدارن، ئه‌ویش به‌ هه‌مان شێوه‌ به‌شداری له‌م شتانه‌ كرد، تاكو به‌هۆی مردن ئه‌وه‌ له‌ناوببات كه‌ هێزی مردنی هه‌یه‌، واتا شه‌یتان،</VERS>
      <VERS vnumber="15">ئه‌وانه‌ش ئازاد بكات كه‌ به‌ درێژایی ژیانیان له‌ ترسی مردن ملكه‌چی كۆیلایه‌تی بوون.</VERS>
      <VERS vnumber="16">به‌ ڕاستیش بۆ یارمه‌تیدانی فریشته‌ نییه‌، به‌ڵكو بۆ یارمه‌تیدانی نه‌وه‌ی ئیبراهیمه‌.</VERS>
      <VERS vnumber="17">جا ده‌بووایه‌ له‌ هه‌موو ڕوویه‌ك‌دا له‌ خوشكان و برایانی بچووبووایه‌، تاكو میهره‌بان بێت و سه‌رۆك كاهینێكی دڵسۆز بێت له‌ شته‌كانی خودا، تاكو ببێته‌ كه‌فاره‌تی گوناهه‌كانی خه‌ڵك،</VERS>
      <VERS vnumber="18">چونكه‌ ئازاری چێژتووه‌ و تاقی كراوه‌ته‌وه‌، ده‌توانێت یارمه‌تی ئه‌وانه‌ش بدات كه‌ تاقی ده‌كرێنه‌وه‌.  </VERS>
    </CHAPTER>
    <CHAPTER cnumber="3">
      <VERS vnumber="1">
          كه‌واته‌ خوشك و برایانی پیرۆز، كه‌ به‌شداری بانگه‌وازی ئاسمانین، سه‌یری عیسا بكه‌ن كه‌ نێردراو و سه‌رۆك كاهینی دانپیانانمانه‌.</VERS>
      <VERS vnumber="2">دڵسۆزه‌ بۆ ئه‌وه‌ی دیاری كرد، هه‌روه‌ك موسا له‌ هه‌موو ماڵی خودا بوو.</VERS>
      <VERS vnumber="3">چونكه‌ عیسا بۆی دانرا شایانی شكۆیه‌كی زیاتر بێت له‌ موسا، وه‌ك دروستكه‌ری خانوویه‌ك ڕێزی له‌ خانووه‌كه‌ زیاتره‌.</VERS>
      <VERS vnumber="4">له‌به‌ر ئه‌وه‌ی هه‌موو خانوویه‌ك یه‌كێك دروستی كردووه‌، به‌ڵام ئه‌وه‌ی هه‌موو شتێكی دروستكردووه‌ خودایه‌.</VERS>
      <VERS vnumber="5">موسا وه‌ك خزمه‌تكارێك له‌ هه‌موو ماڵی خودا دڵسۆز بوو، بۆ شایه‌تی ئه‌وه‌ی له‌ داهاتوو ده‌ووترێت.</VERS>
      <VERS vnumber="6">به‌ڵام مه‌سیح وه‌ك كوڕ له‌سه‌ر ماڵی خودا دڵسۆزه‌، ئه‌و ماڵه‌ش ئێمه‌ین، ئه‌گه‌ر ده‌ست بگرین به‌و متمانه‌ و شانازییه‌ی هیوامان.  </VERS>
      <VERS vnumber="7">
          له‌به‌ر ئه‌وه‌، وه‌ك ڕۆحی پیرۆز ده‌فه‌رمووێ:  {ئه‌مڕۆ، ئه‌گه‌ر گوێتان له‌ ده‌نگی ئه‌و بوو،</VERS>
      <VERS vnumber="8">دڵتان ڕه‌ق مه‌كه‌ن وه‌ك له‌ یاخیبوونه‌كه‌دا،له‌ ڕۆژی تاقیكردنه‌وه‌ له‌ بیابان‌دا.</VERS>
      <VERS vnumber="9">له‌وێ باوكانتان به‌ ئه‌زموون منیان تاقی كرده‌وه‌ وبۆ ماوه‌ی چل ساڵ كرداره‌كانی منیان بینی.</VERS>
      <VERS vnumber="10">له‌به‌ر ئه‌وه‌ له‌م نه‌وه‌یه‌ تووڕه‌ بووم،وتم: "چونكه‌ دڵیان هه‌ر به‌ره‌و گومڕایی ده‌ڕوات وهه‌رگیز ڕێگای منیان نه‌ناسی."</VERS>
      <VERS vnumber="11">بۆیه‌ له‌ تووڕه‌ییم‌دا سوێندم خوارد:"نایه‌نه‌ ناو حه‌سانه‌وه‌ی من."} </VERS>
      <VERS vnumber="12">
          خوشكان، برایان، ئاگاداری خۆتان بن، نه‌وه‌ك یه‌كێتان دڵێكی خراپ و بێ‌باوه‌ڕی هه‌بێت كه‌ له‌ خودای زیندوو هه‌ڵبگه‌ڕێته‌وه‌.</VERS>
      <VERS vnumber="13">به‌ڵكو هه‌موو ڕۆژێك یه‌كتری هانبده‌ن، ئه‌وه‌نده‌ی پێی ده‌ووترێ {ئه‌مڕۆ}، تاكو كه‌ستان به‌ فێڵی گوناه‌ ڕه‌ق نه‌بێت.</VERS>
      <VERS vnumber="14">چونكه‌ بووینه‌ هاوبه‌شی مه‌سیح، ئه‌گه‌ر تاكو كۆتایی ده‌ست بگرین به‌و متمانه‌یه‌ی له‌ سه‌ره‌تاوه‌ هه‌مانه‌.</VERS>
      <VERS vnumber="15">وه‌ك وترا:  {ئه‌مڕۆ، ئه‌گه‌ر گوێتان له‌ ده‌نگی ئه‌و بوو،دڵتان ڕه‌ق مه‌كه‌ن وه‌ك له‌ یاخیبوونه‌كه‌دا.} </VERS>
      <VERS vnumber="16">
          جا كێن ئه‌وانه‌ی بیستیان و یاخیبوون؟ ئایا هه‌موو ئه‌وانه‌ نه‌بوون كه‌ له‌ میسر به‌ ڕابه‌رایه‌تی موسا ده‌رچوون؟</VERS>
      <VERS vnumber="17">خودا بۆ ماوه‌ی چل ساڵ له‌ كێ تووڕه‌ بوو؟ ئه‌وانه‌ نه‌بوون كه‌ گوناهیان كرد و له‌ بیابان‌دا ته‌رمه‌كانیان كه‌وت؟</VERS>
      <VERS vnumber="18">سوێندی له‌ كێ خوارد كه‌ ناچێته‌ حه‌سانه‌وه‌كه‌ی، ئایا له‌وانه‌ نه‌بوو كه‌ یاخیبوون؟</VERS>
      <VERS vnumber="19">ئێمه‌ش ده‌بینین له‌به‌ر بێ‌باوه‌ڕی نه‌یانتوانی بچنه‌ ژووره‌وه‌.  </VERS>
    </CHAPTER>
    <CHAPTER cnumber="4">
      <VERS vnumber="1">
          بۆیه‌ كه‌ به‌ڵێنی چوونه‌ حه‌سانه‌وه‌كه‌ی هه‌ر ماوه‌، ده‌بێ بترسین نه‌وه‌ك یه‌كێكتان وابزانێت ناكه‌وێت.</VERS>
      <VERS vnumber="2">چونكه‌ ئێمه‌ش وه‌ك ئه‌وان موژده‌مان درایێ، به‌ڵام ئه‌و وشه‌یه‌ی بیستراوه‌ سوودی بۆیان نه‌بوو، چونكه‌ ئه‌وانه‌ی كه‌ بیستیان له‌گه‌ڵ باوه‌ڕ یه‌كیان نه‌گرته‌وه‌.</VERS>
      <VERS vnumber="3">له‌به‌ر ئه‌وه‌ی ئێمه‌ی باوه‌ڕدار ده‌چینه‌ ناو حه‌سانه‌وه‌كه‌ی، وه‌ك فه‌رموویه‌تی:  {وه‌ك له‌ تووڕه‌بوونم‌دا سوێندم خوارد:"نایه‌نه‌ ناو حه‌سانه‌وه‌ی من."}  هه‌رچه‌نده‌ كاره‌كان له‌ دامه‌زراندنی جیهانه‌وه‌ ته‌واو بوون.</VERS>
      <VERS vnumber="4">چونكه‌ ده‌رباره‌ی حه‌وته‌مه‌كه‌ له‌ شوێنێك‌دا فه‌رموویه‌تی: {ئینجا خودا له‌ ڕۆژی حه‌وته‌م‌دا له‌ هه‌موو كاره‌كانی پشووی دا.}</VERS>
      <VERS vnumber="5">دیسان له‌مه‌ش‌دا: {نایه‌نه‌ ناو حه‌سانه‌وه‌ی من.}  </VERS>
      <VERS vnumber="6">
          بۆیه‌ كه‌ بۆ هه‌ندێك ماوه‌ بچنه‌ ژووره‌وه‌، ئه‌وانه‌ی پێشتر موژده‌یان درایێ له‌به‌ر یاخیبوون نه‌چوونه‌ ژووره‌وه‌.</VERS>
      <VERS vnumber="7">دیسان خودا ڕۆژێكی دیاری كرد، به‌هۆی داود ده‌فه‌رمووێ: (ئه‌مڕۆ) دوای ماوه‌یه‌كی زۆر، وه‌ك فه‌رمووبووی:  {ئه‌مڕۆ، ئه‌گه‌ر گوێتان له‌ ده‌نگی ئه‌و بوو،دڵتان ڕه‌ق مه‌كه‌ن.}</VERS>
      <VERS vnumber="8">چونكه‌ ئه‌گه‌ر یه‌شوع ئه‌وانی بهێنابووایه‌ حه‌سانه‌وه‌، ئه‌وا پاش ئه‌وه‌ خودا باسی ڕۆژێكی دیكه‌ی نه‌ده‌كرد.</VERS>
      <VERS vnumber="9">كه‌واته‌ حه‌سانه‌وه‌ بۆ گه‌لی خودا ماوه‌.</VERS>
      <VERS vnumber="10">چونكه‌ ئه‌وه‌ی بچێته‌ ناو حه‌سانه‌وه‌ی خودا له‌ كاره‌كانیشی پشوو ده‌دات، وه‌ك خوداش له‌ كاره‌كانی پشووی‌دا.</VERS>
      <VERS vnumber="11">بۆیه‌ با كۆشش بكه‌ین تاكو بچینه‌ ناو حه‌سانه‌وه‌كه‌، نه‌وه‌ك یه‌كێك به‌ هه‌مان په‌ندی یاخیبوون بكه‌وێت.  </VERS>
      <VERS vnumber="12">
          چونكه‌ وشه‌ی خودا زیندووه‌، كاریگه‌ره‌، له‌ هه‌موو شمشێرێكی دووده‌م تیژتره‌، نێوانی ده‌روون و ڕۆح و جومگه‌ و مۆخی ئێسك ده‌بڕێت، نیاز و بیری دڵ جیا ده‌كاته‌وه‌.</VERS>
      <VERS vnumber="13">به‌دیهێنراو نییه‌ له‌به‌رچاوی خودا شاردراوه‌ بێت، به‌ڵكو هه‌موو شتێك ڕووت و ئاشكرایه‌ بۆ چاوی ئه‌وه‌ی هه‌ژماردی ده‌ده‌ینێ.  </VERS>
      <VERS vnumber="14">
          له‌به‌ر ئه‌وه‌ی ئه‌و سه‌رۆك كاهینه‌ پایه‌ به‌رزه‌مان هه‌یه‌ كه‌ به‌ ئاسمان‌دا تێپه‌ڕی، عیسای كوڕی خودا، با ده‌ست بگرین به‌ دانپیانان.</VERS>
      <VERS vnumber="15">چونكه‌ سه‌رۆك كاهینێكمان نییه‌ كه‌ نه‌توانێ سكی به‌ لاوازییه‌كانمان بسووتێ، له‌به‌ر ئه‌وه‌ی وه‌كو ئێمه‌ له‌ هه‌موو شتێك تاقی كراوه‌ته‌وه‌، به‌ڵام بێ گوناه‌.</VERS>
      <VERS vnumber="16">بۆیه‌ با به‌ متمانه‌وه‌ له‌ ته‌ختی نیعمه‌ت بچینه‌ پێش، تاكو به‌زه‌یی وه‌ربگرین و له‌ كاتی خۆی‌دا نیعمه‌ت بۆ یارمه‌تیدان بدۆزینه‌وه‌.  </VERS>
    </CHAPTER>
    <CHAPTER cnumber="5">
      <VERS vnumber="1">چونكه‌ هه‌ر سه‌رۆك كاهینێك له‌نێو خه‌ڵك هه‌ڵبژێردراوه‌، وه‌ك نوێنه‌ری خه‌ڵك له‌ كاروباری خودا ده‌ستنیشان كراوه‌، تاكو دیاری و قوربانی گوناه‌ پێشكه‌ش بكات.</VERS>
      <VERS vnumber="2">ده‌توانێ له‌گه‌ڵ نه‌زان و چه‌واشه‌ كراوان دڵنه‌رم بێت، چونكه‌ خۆشی به‌ لاوازی ده‌وردراوه‌.</VERS>
      <VERS vnumber="3">له‌به‌ر ئه‌وه‌یه‌ وه‌ك پێویسته‌ له‌ پێناوی گوناهه‌كانی خه‌ڵك قوربانی گوناه‌ بكات، ئاواش له‌ پێناوی گوناهه‌كانی خۆی.  </VERS>
      <VERS vnumber="4">
          كه‌سیش ئه‌م ڕێزه‌ بۆ خۆی وه‌رناگرێت، به‌ڵكو له‌ خوداوه‌ بانگ‌كراوه‌، هه‌روه‌ك هاڕونیش.</VERS>
      <VERS vnumber="5">به‌ هه‌مان شێوه‌، مه‌سیح خۆی شكۆدار نه‌كرد تاكو ببێته‌ سه‌رۆك كاهین، به‌ڵكو خودا پێی فه‌رموو:  {تۆ كوڕی منی،من ئه‌مڕۆ بوومه‌ باوكت.}</VERS>
      <VERS vnumber="6">وه‌ك له‌ شوێنێكی دیكه‌ش ده‌فه‌رمووێ:  {تاهه‌تایه‌ تۆ كاهینیت،له‌ پله‌ی مه‌لكیسادق.} </VERS>
      <VERS vnumber="7">
          عیسا له‌ ڕۆژانی جه‌سته‌ی خۆی‌دا، نوێژ و پاڕانه‌وه‌ی به‌ هاواری توند و فرمێسكه‌وه‌ پێشكه‌ش كرد، بۆ توانادار تا له‌ مردن ڕزگاری بكات، ئیتر له‌به‌ر خواترسییه‌كه‌ی گوێی لێ گیرا.</VERS>
      <VERS vnumber="8">هه‌رچه‌نده‌ كوڕییه‌تی، له‌و ئازارانه‌ی چێژتی فێری گوێڕایه‌ڵی بوو،</VERS>
      <VERS vnumber="9">كه‌ ته‌واو كرا، بووه‌ سه‌رچاوه‌ی ڕزگاری تاهه‌تایی بۆ هه‌موو ئه‌وانه‌ی گوێڕایه‌ڵی ده‌بن.</VERS>
      <VERS vnumber="10">ئیتر له‌لای خوداشه‌وه‌ به‌ سه‌رۆك كاهین ناونرا، له‌ پله‌ی مه‌لكیسادق.  </VERS>
      <VERS vnumber="11">
          له‌ باره‌ی ئه‌مه‌وه‌ قسه‌مان زۆره‌، به‌ڵام ڕوونكردنه‌وه‌ی گرانه‌، چونكه‌ گوێتان گران بووه‌.</VERS>
      <VERS vnumber="12">ده‌بووایه‌ له‌به‌ر كاته‌كه‌ ببوونایه‌ته‌ مامۆستا، به‌ڵكو پێویستتانه‌ یه‌كێك بنه‌مایه‌كانی سه‌ره‌تای وشه‌ی خوداتان فێر بكاته‌وه‌. واتان لێ هاتووه‌ پێویستتان به‌ شیر بێت نه‌ك خۆراكی پته‌و.</VERS>
      <VERS vnumber="13">چونكه‌ هه‌ر یه‌كێك شیره‌خۆره‌ بێت ئه‌وا كه‌مزانه‌ له‌ وشه‌ی ڕاستودروستی، چونكه‌ ساوایه‌.</VERS>
      <VERS vnumber="14">به‌ڵام خۆراكی پته‌و بۆ پێگه‌یشتووانه‌، ئه‌وانه‌ی به‌هۆی مه‌شق هه‌سته‌كانیان له‌سه‌ر جیاكردنه‌وه‌ی چاكه‌ و خراپه‌ ڕاهاتووه‌.  </VERS>
    </CHAPTER>
    <CHAPTER cnumber="6">
      <VERS vnumber="1">
          بۆیه‌ كه‌ وازمان له‌ فێركردنی سه‌ره‌تایی له‌مه‌ڕ مه‌سیح هێنا، با به‌ره‌و پێگه‌یشتن بڕۆین، دیسان بناغه‌ڕێژی ناكه‌ین بۆ تۆبه‌كردن له‌ كرداره‌ مردووه‌كان و باوه‌ڕهێنان به‌ خودا،</VERS>
      <VERS vnumber="2">فێركردن ده‌رباره‌ی باپتیزمه‌كان و ده‌ست له‌سه‌ر دانان، هه‌ڵستانه‌وه‌ی مردووان و لێپرسینه‌وه‌ی تاهه‌تایی.</VERS>
      <VERS vnumber="3">ئه‌گه‌ر خودا ڕێگا بدات ئه‌مه‌ش ده‌كه‌ین.  </VERS>
      <VERS vnumber="4">
          چونكه‌ ناكرێ ئه‌وانه‌ی جارێك ڕووناك كراونه‌ته‌وه‌ و تامی به‌هره‌ی ئاسمانیان كردووه‌ و به‌شدار بوونه‌ له‌ ڕۆحی پیرۆز،</VERS>
      <VERS vnumber="5">هه‌روه‌ها تامی وشه‌ی باشی خودا و هێزه‌كانی ڕۆژگاری داهاتوویان كردووه‌،</VERS>
      <VERS vnumber="6">ئه‌گه‌ر هه‌ڵگه‌ڕانه‌وه‌، بۆ تۆبه‌كردن نوێ بكرێنه‌وه‌، چونكه‌ بۆ خۆیان كوڕی خودا له‌ خاچ ده‌ده‌نه‌وه‌ و ڕیسوای ده‌كه‌ن.  </VERS>
      <VERS vnumber="7">
          له‌به‌ر ئه‌وه‌ی زه‌وی له‌و بارانه‌ی خوارده‌وه‌ كه‌ چه‌ندین جار دێته‌ سه‌ری، ڕووه‌كێك ده‌دات كه‌ گونجاوه‌ بۆ ئه‌وانه‌ی بۆیان كێڵدراوه‌، له‌ خوداشه‌وه‌ فه‌ڕی ده‌بێت.</VERS>
      <VERS vnumber="8">به‌ڵام ئه‌گه‌ر دڕك و داڵی به‌رهه‌م هێنا، ئه‌وا پووچ و نزیكه‌ نه‌فره‌ته‌، كۆتاییه‌كه‌ی سووتانه‌.  </VERS>
      <VERS vnumber="9">
          خۆشه‌ویستان، هه‌رچه‌نده‌ ئاوا قسه‌ ده‌كه‌ین، دڵنیا بووین له‌مه‌ڕ ئێوه‌ ڕه‌وشێكی باشتر هه‌یه‌ كه‌ تایبه‌ته‌ به‌ ڕزگاری.</VERS>
      <VERS vnumber="10">چونكه‌ خودا زۆردار نییه‌ تاكو له‌یاد بكات، كاری ئێوه‌ و ئه‌و خۆشه‌ویستییه‌ی بۆ ناوی ئه‌و ده‌رتانبڕی له‌ خزمه‌تكردنی پیرۆزكراوان و هه‌روا خزمه‌تیش ده‌كه‌ن.</VERS>
      <VERS vnumber="11">ئێمه‌ش ده‌خوازین هه‌ر یه‌كێكتان هه‌مان دڵگه‌رمی ده‌ربخات بۆ دڵنیایی ته‌واوی هیوا تاكو كۆتایی،</VERS>
      <VERS vnumber="12">تاكو ته‌مبه‌ڵ نه‌بن، به‌ڵكو لاسایی ئه‌وانه‌ بكه‌نه‌وه‌ كه‌ به‌ باوه‌ڕ و ئارامگرتن میراتگری به‌ڵێنه‌كانن.  </VERS>
      <VERS vnumber="13">
          كاتێ خودا به‌ڵێنی به‌ ئیبراهیم دا، سوێندی به‌خۆی خوارد، چونكه‌ كه‌سی پایه‌ به‌رزتری نه‌بوو سوێندی پێ بخوات،</VERS>
      <VERS vnumber="14">فه‌رمووی: {بێگومان به‌ره‌كه‌تدارت ده‌كه‌م، نه‌وه‌كه‌ت چه‌ندباره‌ ده‌كه‌م.}</VERS>
      <VERS vnumber="15">ئا به‌م شێوه‌یه‌ ئارامی گرت و ئینجا به‌ڵێنه‌كه‌ی به‌ده‌ست‌هێنا.  </VERS>
      <VERS vnumber="16">
          چونكه‌ خه‌ڵك سوێند به‌ گه‌وره‌تر ده‌خۆن، كۆتایی هه‌موو ده‌مه‌قاڵه‌یه‌ك بۆ چه‌سپاندن سوێنده‌.</VERS>
      <VERS vnumber="17">ئاواش خودا ویستی ئه‌و خواسته‌ نه‌گۆڕه‌ی خۆی زیاتر به‌ میراتگرانی به‌ڵێن پیشان بدات، ئه‌مه‌شی به‌ سوێند چه‌سپاند.</VERS>
      <VERS vnumber="18">له‌ ڕێگای دوو شتی نه‌گۆڕ كه‌ خودا ناتوانێ تیایان‌دا درۆ بكات، بۆ ئه‌وه‌ی هاندانی گه‌وره‌مان هه‌بێت، په‌نامان برده‌ به‌ر ده‌ستگرتن به‌و هیوایه‌ی كه‌ له‌پێشمانه‌.</VERS>
      <VERS vnumber="19">ئه‌م هیوایه‌ وه‌ك له‌نگه‌ر بۆ ده‌روونمان، چه‌سپاو و ڕاگره‌. ده‌چێته‌ ناو په‌رده‌ش،</VERS>
      <VERS vnumber="20">له‌وێ‌دا عیسا پێشتر و له‌بری ئێمه‌ چووه‌ ناوی، تاهه‌تایه‌ بووه‌ سه‌رۆك كاهین، له‌ پله‌ی مه‌لكیسادق.  </VERS>
    </CHAPTER>
    <CHAPTER cnumber="7">
      <VERS vnumber="1">
          چونكه‌ ئه‌م مه‌لكیسادقه‌ - پاشای شالیم، هه‌روه‌ها كاهینی خودای هه‌ره‌به‌رز - كاتێ ئیبراهیم له‌ به‌زاندنی پاشاكان گه‌ڕایه‌وه‌، تووشی بوو و داوای به‌ره‌كه‌تی بۆ كرد،</VERS>
      <VERS vnumber="2">ئه‌وه‌ی ئیبراهیم ده‌یه‌كی هه‌موو شتێكی بۆ جیا كرده‌وه‌. یه‌كه‌م جار ناوی به‌ واتای (پاشای ڕاستودروستی) دێت، دواتر (پاشای شالیم) واتا (پاشای ئاشتی).</VERS>
      <VERS vnumber="3">بێ دایك و باوك، بێ ڕه‌چه‌ڵه‌كه‌، بێ سه‌ره‌تای ڕۆژان و كۆتایی ژیان، به‌ڵكو وه‌ك كوڕی خودا وایه‌، تاهه‌تایه‌ به‌ كاهین ده‌مێنێته‌وه‌.  </VERS>
      <VERS vnumber="4">
          سه‌یر بكه‌ن ئه‌مه‌ چه‌ند گه‌وره‌ بووه‌، ته‌نانه‌ت ئیبراهیمی بابه‌گه‌وره‌ ده‌یه‌كی ده‌ست‌كه‌وتی داوه‌تێ.</VERS>
      <VERS vnumber="5">به‌ڵام ئه‌وانه‌ی له‌ نه‌وه‌ی لێڤین و كاهینیه‌تییان وه‌رگرتووه‌، ڕاسپارده‌یان هه‌یه‌ كه‌ به‌گوێره‌ی ته‌ورات ده‌یه‌ك له‌ خه‌ڵك وه‌ربگرن، كه‌ برایانن، هه‌رچه‌نده‌ له‌ پشتی ئیبراهیمن.</VERS>
      <VERS vnumber="6">ئه‌وه‌ی له‌ ڕه‌چه‌ڵه‌كی ئه‌وانیش نییه‌، ده‌یه‌كی له‌ ئیبراهیم وه‌رگرت و ئه‌وه‌ی به‌ڵێنه‌كانی هه‌یه‌ به‌ره‌كه‌تداری كرد.</VERS>
      <VERS vnumber="7">بێ هه‌موو ده‌مه‌قاڵێیه‌ك، بچووكترین له‌لایه‌ن گه‌وره‌ترین به‌ره‌كه‌تدار ده‌كرێت.</VERS>
      <VERS vnumber="8">لێره‌ش خه‌ڵكی كه‌ ده‌مرن ده‌یه‌ك وه‌رده‌گرن، به‌ڵام له‌وێ شایه‌تی بۆ ده‌درێت كه‌وا زیندووه‌.</VERS>
      <VERS vnumber="9">ئاوا قسه‌یه‌ك ده‌كرێت: ته‌نانه‌ت لێڤی كه‌ ده‌یه‌ك وه‌رده‌گرێ، خۆی به‌هۆی ئیبراهیم ده‌یه‌كی داوه‌،</VERS>
      <VERS vnumber="10">چونكه‌ كاتێ مه‌لكیسادق تووشی ئیبراهیم بوو، هێشتا لێڤی له‌ پشتی باوكی بوو.  </VERS>
      <VERS vnumber="11">
          ئێستا ئه‌گه‌ر ته‌واوه‌تی به‌ كاهینیه‌تی لێڤی بووه‌ - كه‌ گه‌لیش له‌سه‌ر ئه‌مه‌ ته‌وراتی وه‌رگرت - ئایا پێویسته‌ كاهینێكی دیكه‌ له‌ پله‌ی مه‌لكیسادق و نه‌ك له‌ پله‌ی هاڕون قیت‌بكرێته‌وه‌؟</VERS>
      <VERS vnumber="12">چونكه‌ ئه‌گه‌ر كاهینیه‌تی بگۆڕێت، ئه‌وا پێویسته‌ شه‌ریعه‌تیش بگۆڕێت.</VERS>
      <VERS vnumber="13">ئه‌وه‌ی ئه‌م باسه‌ی له‌سه‌ر ده‌كرێ، سه‌ر به‌ هۆزێكی جیاوازه‌، له‌مه‌ كه‌س خزمه‌تی قوربانگای نه‌كردووه‌.</VERS>
      <VERS vnumber="14">كه‌ ئاشكرایه‌ خوداوه‌ندمان بۆ هۆزی یه‌هودا ده‌گه‌ڕێته‌وه‌، موساش له‌مه‌ڕ كاهینیه‌تی باسی ئه‌م هۆزه‌ی نه‌كردووه‌.</VERS>
      <VERS vnumber="15">زۆر ڕوونتریشه‌، ئه‌گه‌ر له‌ شێوه‌ی مه‌لكیسادق كاهینێكی دیكه‌ قیت‌بێته‌وه‌،</VERS>
      <VERS vnumber="16">كه‌ به‌گوێره‌ی ته‌وراتی ڕاسپارده‌ی جه‌سته‌یی دانه‌نرا، به‌ڵكو به‌گوێره‌ی هێزی ژیانی نه‌فه‌وتاو.</VERS>
      <VERS vnumber="17">چونكه‌ شایه‌تی ده‌دات:  {تاهه‌تایه‌ تۆ كاهینیت،له‌ پله‌ی مه‌لكیسادق.} </VERS>
      <VERS vnumber="18">
          ئیتر ڕاسپارده‌ی پێشوو لابردرا، له‌به‌ر ئه‌وه‌ی لاواز و بێ سوود بوو -</VERS>
      <VERS vnumber="19">چونكه‌ ته‌ورات هیچ شتێكی ته‌واو نه‌كرد - به‌ڵكو هیوایه‌كی چاكتر هاته‌كایه‌وه‌ كه‌ به‌هۆیه‌وه‌ له‌ خودا نزیك ده‌بینه‌وه‌.  </VERS>
      <VERS vnumber="20">
          ئه‌مه‌ش بێ سوێند نه‌بوو. چونكه‌ ئه‌وان بێ سوێند بوونه‌ كاهین،</VERS>
      <VERS vnumber="21">به‌ڵام ئه‌مه‌ به‌ سوێنده‌وه‌ بوو، له‌وه‌ی پێی فه‌رموو:  {خوداوه‌ند سوێندی خواردووه‌ وپاشگه‌ز نابێته‌وه‌:"تاهه‌تایه‌ تۆ كاهینیت."} </VERS>
      <VERS vnumber="22">
          به‌گوێره‌ی ئه‌م سوێنده‌ش عیسا بووه‌ ده‌سته‌به‌ری په‌یمانێكی باشتر.  </VERS>
      <VERS vnumber="23">
          كاهینه‌كان زۆربوون، چونكه‌ مه‌رگ بووه‌ كۆسپ له‌وه‌ی به‌رده‌وام بن.</VERS>
      <VERS vnumber="24">به‌ڵام چونكه‌ عیسا تاهه‌تایه‌ ده‌مینێته‌وه‌، كاهینیه‌تییه‌كی نه‌گۆڕی هه‌یه‌.</VERS>
      <VERS vnumber="25">له‌مه‌وه‌ش ده‌توانێ ئه‌وانه‌ به‌ ته‌واوی ڕزگار بكات كه‌ به‌هۆی ئه‌و ده‌چنه‌ لای خودا، ئه‌و هه‌میشه‌ ده‌ژیێت تاكو داكۆكیان بۆ بكات.  </VERS>
      <VERS vnumber="26">
          چونكه‌ سه‌رۆك كاهینێكی ئاوا له‌ ئێمه‌ ده‌وه‌شێته‌وه‌، پیرۆز و بێ گله‌یی و بێ گڵاوی، له‌ گوناهباران جیاكرایه‌وه‌ و له‌ ئاسمان به‌رزتر كرا.</VERS>
      <VERS vnumber="27">ئه‌و پێویستی به‌وه‌ نییه‌ وه‌ك سه‌رۆك كاهینانی دیكه‌ ڕۆژانه‌ قوربانی بكات، یه‌كه‌م بۆ گوناهه‌كانی خۆی و دوایی بۆ گوناهه‌كانی گه‌له‌كه‌ی، چونكه‌ ئه‌مه‌ی به‌ جارێك كرد كه‌ خۆی پێشكه‌ش كرد.</VERS>
      <VERS vnumber="28">چونكه‌ ته‌ورات كه‌سانێك له‌ پێگه‌ی سه‌رۆك كاهین داده‌نێت كه‌ لاوازییان هه‌یه‌، به‌ڵام وشه‌ی سوێند كه‌ دوای ته‌وراته‌، كوڕه‌كه‌ داده‌نێت كه‌ تاهه‌تایه‌ ته‌واوكراوه‌.  </VERS>
    </CHAPTER>
    <CHAPTER cnumber="8">
      <VERS vnumber="1">
          گرنگترین خاڵ له‌وه‌ی وترا ئه‌مه‌یه‌: ئێمه‌ سه‌رۆك كاهینێكی ئاوامان هه‌یه‌ كه‌ له‌ ئاسمان‌دا له‌ ده‌سته‌ڕاستی ته‌ختی پایه‌ به‌رزی دانیشت،</VERS>
      <VERS vnumber="2">خزمه‌تكاری پیرۆزگا و نشینگه‌ی ڕاسته‌قینه‌یه‌، ئه‌وه‌ی خوداوه‌ند دایناوه‌ نه‌ك مرۆڤ.  </VERS>
      <VERS vnumber="3">
          چونكه‌ هه‌ر سه‌رۆك كاهینێك بۆ پێشكه‌شكردنی به‌خشین و قوربانی دانراوه، كه‌واته‌ ئه‌مه‌ پێویسته‌ شتێكی هه‌بێت كه‌ پێشكه‌شی بكات.</VERS>
      <VERS vnumber="4">ئه‌گه‌ر له‌سه‌ر زه‌وی بووایه‌، نه‌ده‌بووه‌ كاهین، چونكه‌ كه‌سانێكی هه‌یه‌ به‌گوێره‌ی ته‌ورات قوربانی بكات.</VERS>
      <VERS vnumber="5">ئه‌وانه‌ی خزمه‌تی وێنه‌ و سێبه‌ری شته‌ ئاسمانییه‌كان ده‌كه‌ن، كه‌ موساش به‌ته‌مابوو نشینگه‌كه‌ دروست‌بكات، ئاگادار كرایه‌وه‌: {بڕوانه‌ كه‌ هه‌موو شتێك له‌سه‌ر ئه‌و نموونه‌یه‌ دروست بكه‌ی كه‌ له‌سه‌ر كێوه‌كه‌ پیشانت دراوه‌.}</VERS>
      <VERS vnumber="6">به‌ڵام عیسا ئێستا خزمه‌تێكی زۆر نایابتری له‌وه‌ی ئه‌وان ده‌ست‌كه‌وت، به‌و ئاسته‌ی نێوانگری په‌یمانێكی باشتره‌، چونكه‌ له‌سه‌ر به‌ڵێنی باشتر بنیادنراوه‌.  </VERS>
      <VERS vnumber="7">
          له‌به‌ر ئه‌وه‌ی ئه‌گه‌ر په‌یمانی یه‌كه‌م بێ كه‌موكوڕی بووایه‌، ئیتر شوێن بۆ دووه‌م داوا نه‌ده‌كرا.</VERS>
      <VERS vnumber="8">چونكه‌ خودا كه‌موكوڕی ده‌دۆزێته‌وه‌ و پێیان ده‌فه‌رمووێ:  {ئه‌وه‌تا ڕۆژانێك دێت، خوداوه‌ند ده‌فه‌رمووێ،په‌یمانێكی نوێ له‌گه‌ڵ ماڵی ئیسرائیل و ماڵی یه‌هودا ده‌به‌ستم.</VERS>
      <VERS vnumber="9">نه‌ك وه‌ك ئه‌و په‌یمانه‌ی له‌گه‌ڵ باوباپیرانیان به‌ستمئه‌و ڕۆژه‌ی ده‌ستیانم گرت بۆ ئه‌وه‌ی له‌ خاكی میسر ده‌ریان بكه‌م،چونكه‌ له‌سه‌ر په‌یمانه‌كه‌م نه‌ڕۆیشتن،ئیتر منیش پشتگوێم خستن،خوداوه‌ند ده‌فه‌رمووێ.</VERS>
      <VERS vnumber="10">وه‌ك ئه‌م په‌یمانه‌ له‌گه‌ڵ ماڵی ئیسرائیل‌دا ده‌به‌ستم دوای ئه‌و ڕۆژانه‌، خوداوه‌ند ده‌فه‌رمووێ،فێركردنه‌كانم ده‌خه‌مه‌ ناو بیركردنه‌وه‌یان وله‌سه‌ر دڵیان ده‌ینووسم،من بۆیان ده‌بمه‌ خودا وئه‌وانیش بۆ من ده‌بنه‌ گه‌ل.</VERS>
      <VERS vnumber="11">له‌مه‌ودوا كه‌س هاوڕێیه‌كه‌ی خۆی یانبراكه‌ی خۆی فێرناكات و بڵێت، "خوداوه‌ند بناسه‌."چونكه‌ هه‌موویان ده‌مناسن،له‌ بچووكیانه‌وه‌ تا گه‌وره‌یان.</VERS>
      <VERS vnumber="12">چونكه‌ له‌ تاوانه‌كه‌یان خۆش ده‌بم وچیتر گوناهه‌كانیان له‌ یادم نامێنێت.} </VERS>
      <VERS vnumber="13">
          كاتێ ده‌فه‌رمووێ: (نوێ) یه‌كه‌م كۆن ده‌كات. شتێكیش كه‌ كۆن بوو و پیر بوو، ئه‌وا له‌ فه‌وتان نزیكه‌.  </VERS>
    </CHAPTER>
    <CHAPTER cnumber="9">
      <VERS vnumber="1">
          ئیتر په‌یمانه‌ یه‌كه‌مه‌كه‌ ڕێوڕه‌سمی خزمه‌ت و پیرۆزگای زه‌مینییه‌.</VERS>
      <VERS vnumber="2">چونكه‌ نشینگه‌یه‌ك ڕاخرا، له‌ ژووری یه‌كه‌م چرادان و مێز و نانی قوربانی تێدابوو كه‌ پێی ده‌ووترێ شوێنی پیرۆز.</VERS>
      <VERS vnumber="3">پشتی په‌رده‌ی دووه‌م، ژوورێك هه‌بوو پێی ده‌ووترێ شوێنی هه‌ره‌پیرۆز،</VERS>
      <VERS vnumber="4">بخووردانێكی زێڕین و سندوقی په‌یمانی تێدایه‌ كه‌ له‌ هه‌موو لایه‌ك به‌ زێڕ ڕووپۆش كراوه‌. له‌ناو ئه‌مه‌ش گۆزه‌یه‌كی زێڕین هه‌بوو مه‌نی تێدابوو، له‌گه‌ڵ گۆپاڵه‌كه‌ی هاڕون كه‌ گه‌ڵای سه‌وزی كردبوو، هه‌روه‌ها ته‌خته‌ به‌ردینه‌كانی په‌یمان.</VERS>
      <VERS vnumber="5">له‌سه‌ریشی كه‌ڕوبه‌كانی شكۆ سێبه‌ریان كردبووه‌ سه‌ر قه‌پاغی كه‌فاره‌ت.. لێره‌دا به‌ وردی ناتوانین باسی ئه‌مانه‌ بكه‌ین.  </VERS>
      <VERS vnumber="6">
          كاتێ شته‌كان ئاوا ڕێكخرابوون، كاهینان هه‌موو كاتێ ده‌چنه‌ ژووری یه‌كه‌م بۆ جێبه‌جێكردنی خزمه‌ت.</VERS>
      <VERS vnumber="7">به‌ڵام بۆ ژووری دووه‌م ته‌نها سه‌رۆك كاهین ساڵی جارێك ده‌چێت، ئه‌ویش بێ خوێن نابێت، كه‌ پێشكه‌ش ده‌كات بۆ خۆی و بۆ گوناهه‌كانی گه‌ل كه‌ به‌ نه‌زانی كردوویانه‌.</VERS>
      <VERS vnumber="8">به‌مه‌ش ڕۆحی پیرۆز ئاماژه‌ ده‌كات، ڕێگای شوێنی هه‌ره‌پیرۆز جارێ ئاشكرا نه‌بووه‌، كه‌ هێشتا نشینگه‌ی یه‌كه‌م هه‌یه‌.</VERS>
      <VERS vnumber="9">ئه‌مه‌ش هێمایه‌ بۆ ئه‌م سه‌رده‌مه‌، كه‌ تیای‌دا دیاری و قوربانی پێشكه‌ش ده‌كرێت، ناتوانێت ویژدانی ئه‌وه‌ی ده‌یپه‌رستێت پاك بكات.</VERS>
      <VERS vnumber="10">ئه‌مانه‌ ته‌نها ڕێوڕه‌سمی ڕواڵه‌تیانه‌ن كه‌ چڕده‌بێته‌وه‌ له‌سه‌ر خواردن و خواردنه‌وه‌ و بسمیلكردن، تا كاتی داڕشتنه‌وه‌ی نوێ.  </VERS>
      <VERS vnumber="11">
          به‌ڵام كاتێ مه‌سیح هات وه‌ك سه‌رۆك كاهین بۆ شته‌ باشه‌كانی داهاتوو، چووه‌ ناو نشینگه‌ی گه‌وره‌تر و ته‌واوتر كه‌ ده‌ستكرد نییه‌، واتا هی به‌دیهێنراو نییه‌.</VERS>
      <VERS vnumber="12">به‌ خوێنی بزن و گوێره‌كه‌ نه‌چوو، به‌ڵكو به‌ خوێنی خۆی به‌ جارێك چووه‌ ناو شوێنی هه‌ره‌پیرۆز و كڕینه‌وه‌ی تاهه‌تایی ده‌ست‌كه‌وت.</VERS>
      <VERS vnumber="13">چونكه‌ ئه‌گه‌ر خوێنی بزن و گا و خۆڵه‌مێشی گوێره‌كه‌ كه‌ به‌سه‌ر گڵاوه‌كان‌دا ده‌پرژێندرێت، پیرۆز بكات بۆ پاككردنه‌وه‌ی جه‌سته‌،</VERS>
      <VERS vnumber="14">ئیتر خوێنی مه‌سیح چه‌ند زیاتره‌، ئه‌وه‌ی به‌ ڕۆحێكی تاهه‌تایی بێ كه‌موكوڕی خۆی پێشكه‌شی خودا كرد، ئه‌وه‌ی ویژدانمان له‌ كرداره‌ مردووه‌كان پاك‌ده‌كاته‌وه‌، تاكو خزمه‌تی خودای زیندوو بكه‌ین.  </VERS>
      <VERS vnumber="15">
          له‌به‌ر ئه‌مه‌ مه‌سیح نێوانگری په‌یمانی نوێیه‌، تاكو بانگكراوان به‌ڵێنی میراتی تاهه‌تایی وه‌ربگرن، چونكه‌ مردنه‌كه‌ بۆ كڕینه‌وه‌ی گوناهه‌كانه‌ كه‌ له‌ په‌یمانی یه‌كه‌م دا كردوویانه‌.  </VERS>
      <VERS vnumber="16">
          ئه‌گه‌ر وه‌سیه‌تنامه‌ هه‌بێ، پێویسته‌ مردنی وه‌سیه‌تكار بسه‌لمێندرێ،</VERS>
      <VERS vnumber="17">چونكه‌ وه‌سیه‌تنامه‌ له‌گه‌ڵ مردن ده‌كه‌وێته‌ كار، هیچ هێزیشی نییه‌ كه‌ وه‌سیه‌تكار زیندوو بێ.</VERS>
      <VERS vnumber="18">بۆیه‌ په‌یمانه‌كه‌ی یه‌كه‌میش بێ خوێن جێبه‌جێ نه‌كرا.</VERS>
      <VERS vnumber="19">چونكه‌ موسا، دوای ئه‌وه‌ی هه‌موو ڕاسپارده‌كانی به‌گوێره‌ی ته‌ورات به‌ هه‌موو گه‌ل ڕاگه‌یاند، خوێنی گوێره‌كه‌ی هێنا له‌گه‌ڵ ئاو و خوری سوور و زوفا، به‌سه‌ر ته‌ورات و هه‌موو گه‌ل‌دا پرژاندی.</VERS>
      <VERS vnumber="20">فه‌رمووی: {ئه‌مه‌ خوێنی ئه‌و په‌یمانه‌یه‌ كه‌ خودا فه‌رمانی پێ كردن.}</VERS>
      <VERS vnumber="21">هه‌روه‌ها خوێنه‌كه‌ی پرژانده‌ سه‌ر نشینگه‌كه‌ و هه‌موو هیرباره‌كانی خزمه‌ت كردن.</VERS>
      <VERS vnumber="22">به‌گوێره‌ی ته‌ورات نزیكه‌ی هه‌موو شتێك به‌ خوێن پاك‌ده‌بێته‌وه‌، لێخۆشبوونی گوناهیش بێ خوێن ڕشتن نابێت.  </VERS>
      <VERS vnumber="23">
          پاككردنه‌وه‌ی وێنه‌ی شته‌ ئاسمانییه‌كان ده‌بووایه‌ ئاوا بكرێت، به‌ڵام خودی شته‌ ئاسمانییه‌كان به‌ قوربانی باشتر له‌مانه‌ پاك‌ده‌بنه‌وه‌.</VERS>
      <VERS vnumber="24">چونكه‌ مه‌سیح نه‌چووه‌ پیرۆزگای ده‌ستكرد كه‌ له‌به‌رگیراوه‌ی شته‌ ڕاسته‌قینه‌كه‌یه‌، به‌ڵكو خودی ئاسمان، ئێستاش له‌وێ له‌به‌رده‌م خودا بۆ ئێمه‌ ده‌رده‌كه‌وێت.</VERS>
      <VERS vnumber="25">نه‌ك تاكو چه‌ند جارێك خۆی پێشكه‌ش بكات، وه‌ك سه‌رۆك كاهین ساڵی جارێك به‌ خوێنێك كه‌ خوێنی خۆی نییه‌ ده‌چێته‌ شوێنی هه‌ره‌پیرۆز.</VERS>
      <VERS vnumber="26">ئه‌گینا ده‌بووایه‌ مه‌سیح له‌ دامه‌زراندنی جیهانه‌وه‌ چه‌ندین جار ئازاری بچێژتبووایه‌. به‌ڵام ئێستا له‌ كۆتایی ڕۆژگار ته‌نها جارێك ده‌ركه‌وت تاكو گوناه‌ بسڕێته‌وه‌، به‌وه‌ی خۆی كرده‌ قوربانی.</VERS>
      <VERS vnumber="27">وه‌ك بۆ مرۆڤ دانراوه‌ جارێك بمرێت، دواتر لێپرسینه‌وه‌یه‌،</VERS>
      <VERS vnumber="28">مه‌سیحیش جارێك پێشكه‌ش كرا تاكو گوناهی زۆران هه‌ڵبگرێت. بێ گوناهیش ده‌رده‌كه‌وێته‌وه‌ بۆ ڕزگاری ئه‌وانه‌ی چاوه‌ڕێی ده‌كه‌ن.  </VERS>
    </CHAPTER>
    <CHAPTER cnumber="10">
      <VERS vnumber="1">
          ته‌ورات ته‌نها سێبه‌ری شته‌ باشه‌كانی داهاتووه‌، نه‌ك وێنه‌ی ته‌واوی ڕاستییه‌كان. له‌به‌ر ئه‌وه‌ی به‌رده‌وام به‌ هه‌مان قوربانییه‌كانی ساڵانه‌ پێشكه‌ش ده‌كرێته‌وه‌، هه‌رگیز ناتوانێ ئه‌وانه‌ ته‌واو بكات كه‌ بۆ په‌رستن نزیك ده‌بنه‌وه‌.</VERS>
      <VERS vnumber="2">ئه‌گینا، ئایا له‌ پێشكه‌شكردن نه‌ده‌وه‌ستان؟ چونكه‌ ئه‌گه‌ر خواپه‌رستان ته‌نها جارێك پاكبوونه‌وه‌، ئیتر ویژدانی گوناهیان نامێنێته‌وه‌.</VERS>
      <VERS vnumber="3">به‌ڵام له‌و قوربانییانه‌دا ساڵانه‌ یاده‌وه‌ری گوناه‌ ده‌كرێته‌وه‌.</VERS>
      <VERS vnumber="4">چونكه‌ مه‌حاڵه‌ خوێنی گا و بزن گوناه‌ لابه‌رێت.  </VERS>
      <VERS vnumber="5">
          له‌به‌ر ئه‌وه‌ كاتێ مه‌سیح هاته‌ ناو جیهان فه‌رمووی:  {قوربانی و پێشكه‌شكراوت نه‌ویست،به‌ڵكو له‌شێكت بۆ ئاماده‌ كردم.</VERS>
      <VERS vnumber="6">به‌ قوربانی سووتاندن و قوربانی گوناه‌ دڵخۆش نه‌بووی.</VERS>
      <VERS vnumber="7">ئینجا وتم: "ئه‌وه‌تا هاتم - وه‌ك له‌ سیپاره‌ی پێچراو له‌سه‌رم نووسراوه‌ -تاكو به‌‏خواستی تۆ كار بكه‌م، ئه‌ی خودا."} </VERS>
      <VERS vnumber="8">
          له‌ سه‌ره‌وه‌ فه‌رمووی: {تۆ قوربانی و پێشكه‌شكراو و قوربانی سووتاندن و قوربانی گوناهت نه‌ویست و پێی دڵخۆش نه‌بووی} - ئه‌وه‌ی به‌گوێره‌ی ته‌ورات ده‌كرێت -</VERS>
      <VERS vnumber="9">ئینجا فه‌رمووی: {ئه‌وه‌تا هاتم تاكو به‌ خواستی تۆ كار بكه‌م.} یه‌كه‌م لاده‌بات، تاكو دووه‌م دابنێ.</VERS>
      <VERS vnumber="10">به‌م خواسته‌ به‌ جارێك به‌هۆی پێشكه‌شكردنی له‌شی عیسای مه‌سیح پیرۆز بووین.  </VERS>
      <VERS vnumber="11">
          هه‌ر كاهینێك هه‌موو ڕۆژێك ڕاده‌وه‌ستێت و خزمه‌ت ده‌كات چه‌ندین جار هه‌مان قوربانی ده‌كاته‌وه‌، كه‌ هه‌رگیز ناتوانێت گوناه‌ لابه‌رێت.</VERS>
      <VERS vnumber="12">به‌ڵام ئه‌م كاهینه‌ كاتێ قوربانییه‌كی كرد له‌ جیاتی گوناه‌ بۆ هه‌موو كاتێك، ئینجا له‌ ده‌سته‌ڕاستی خوداش دانیشت،</VERS>
      <VERS vnumber="13">له‌و كاته‌وه‌ چاوه‌ڕوانه‌، تاكو دوژمنانی بخرێنه‌ ته‌خته‌پێی.</VERS>
      <VERS vnumber="14">چونكه‌ به‌ یه‌ك قوربانی، پیرۆزكراوانی بۆ هه‌رده‌م ته‌واو كرد.  </VERS>
      <VERS vnumber="15">
          ڕۆحی پیرۆزیش شایه‌تیمان بۆ ده‌دات، چونكه‌ دوای ئه‌وه‌ی فه‌رمووی:</VERS>
      <VERS vnumber="16">{ئه‌مه‌ ئه‌و په‌یمانه‌یه‌ كه‌ له‌گه‌ڵیان ده‌یبه‌ستم،دوای ئه‌و ڕۆژانه‌ خوداوه‌ند ده‌فه‌رمووێ:"فێركردنه‌كانم ده‌خه‌مه‌ ناو دڵیان،هه‌روه‌ها له‌ناو مێشكیان ده‌ینووسم."}</VERS>
      <VERS vnumber="17">دوایی ده‌فه‌رمووێ:  {هه‌رگیز یادی گوناهه‌كان و سه‌رپێچیه‌كه‌یان ناكه‌مه‌وه‌.} </VERS>
      <VERS vnumber="18">
          له‌كوێ لێخۆشبوونی ئه‌مانه‌ هه‌بێت، ئیتر قوربانی بۆ گوناه‌ نابێت.  </VERS>
      <VERS vnumber="19">
          بۆیه‌ برایان، له‌به‌ر ئه‌وه‌ی متمانه‌مان هه‌یه‌ بۆ چوونه‌ ناو شوێنی هه‌ره‌پیرۆز به‌ خوێنی عیسا،</VERS>
      <VERS vnumber="20">به‌ ڕێگایه‌كی نوێ و زیندوو له‌ ناو په‌رده‌دا بۆمانی كرده‌وه‌، واتا جه‌سته‌ی خۆی،</VERS>
      <VERS vnumber="21">هه‌روه‌ها له‌به‌ر ئه‌وه‌ی كاهینێكی به‌رزمان هه‌یه‌ به‌سه‌ر ماڵی خوداوه‌،</VERS>
      <VERS vnumber="22">با به‌ دڵێكی ڕاست به‌ متمانه‌ی ته‌واوی باوه‌ڕ بچینه‌ پێش خودا كه‌ دڵمان پرژێندراو بێت تاكو له‌ ویژادانی خراپ پاك بێته‌وه‌ و له‌شمان به‌ ئاوێكی پاك شۆردرا بێت.</VERS>
      <VERS vnumber="23">با بێ ڕاڕایی ده‌ست بگرین به‌ دانپیانانی هیوامان، چونكه‌ ئه‌وه‌ی به‌ڵێنی داوه‌ جێی متمانه‌یه‌.</VERS>
      <VERS vnumber="24">هه‌روه‌ها با ئاگاداری یه‌كتری بین بۆ هاندان له‌سه‌ر خۆشه‌ویستی و كاری چاك.</VERS>
      <VERS vnumber="25">با واز له‌ كۆبوونه‌وه‌كانمان ناهێنین، وه‌ك هه‌ندێك له‌سه‌ری ڕاهاتوون، به‌ڵكو یه‌كتری هانده‌ده‌ین، زیاتریش كه‌ ده‌بینن ڕۆژه‌كه‌ نزیك ده‌بێته‌وه‌.  </VERS>
      <VERS vnumber="26">
          چونكه‌ دوای ئه‌وه‌ی ڕاستیمان ناسی، ئه‌گه‌ر به‌رده‌وام بووین له‌وه‌ی به‌ ئه‌نقه‌ست گوناه‌ بكه‌ین، ئه‌وا قوربانی بۆ گوناه‌ نامێنێت،</VERS>
      <VERS vnumber="27">به‌ڵكو چاوه‌ڕێكردنی حوكمدانی ترسناك و ئاگری بڵێسه‌دار كه‌ خه‌ریكه‌ دژه‌كانی خودا ده‌خوات.</VERS>
      <VERS vnumber="28">ئه‌وه‌ی سه‌رپێچی ته‌وراتی موسای كردووه‌، بێ‌به‌زه‌ییانه‌ به‌ شایه‌تی دوو یان سێیان ده‌مرێت.</VERS>
      <VERS vnumber="29">به‌ ڕای ئێوه‌ شایانی سزای چه‌ند خراپتره‌ ئه‌وه‌ی پێشێلی كوڕی خودای كردووه‌ و خوێنی په‌یمان به‌ پیس داده‌نێت كه‌ پیرۆزی كردووه‌، سووكایه‌تیش به‌ ڕۆحی نیعمه‌ت ده‌كات؟</VERS>
      <VERS vnumber="30">چونكه‌ ئه‌مه‌ ده‌ناسین كه‌ ئه‌مه‌ی فه‌رمووه‌: {تۆڵه‌سه‌ندن هی منه‌، منم سزا ده‌ده‌م.} هه‌روه‌ها: {خوداوه‌ند حوكم به‌سه‌ر گه‌لی خۆی ده‌دات.}</VERS>
      <VERS vnumber="31">كه‌وتنه‌ ناو ده‌ستی خودای زیندوو‌ ترسناكه.  </VERS>
      <VERS vnumber="32">
          به‌ڵام ڕۆژانی زووتان به‌ یاد بێته‌وه‌ كه‌ ڕووناك بوونه‌وه‌ و ئارامتان گرت له‌ تێكۆشانی ئازاری زۆر.</VERS>
      <VERS vnumber="33">له‌ لایه‌ك تووشی جنێو و چه‌وسانه‌وه‌ی ئاشكرا هاتوون، له‌ لایه‌كی دیكه‌ به‌شداری ئه‌وانه‌ن كه‌ وایان پێ ده‌كرێت.</VERS>
      <VERS vnumber="34">هاوسۆزی به‌ندكراوانتان كرد، كاتێ سامانتان تاڵان كرا به‌ خۆشییه‌وه‌ په‌سه‌ندتان كرد، ده‌زانن له‌ ئاسمان‌دا سامانی باشترتان هه‌یه‌ و ده‌مێنێته‌وه‌.  </VERS>
      <VERS vnumber="35">
          كه‌واته‌ متمانه‌تان فڕێ‌مه‌ده‌ن كه‌ پاداشتی گه‌وره‌ی هه‌یه‌.</VERS>
      <VERS vnumber="36">چونكه‌ پێویستیتان به‌ دانبه‌خۆداگرتن هه‌یه‌، تاكو له‌دوای ئه‌وه‌ی به‌ خواستی خوداتان كرد، به‌ڵێنه‌كه‌ به‌ده‌ست بهێنن.</VERS>
      <VERS vnumber="37">چونكه‌ دوای ماوه‌یه‌كی زۆر كورت،  {ئه‌وه‌ی دێت، دێت و دواناكه‌وێت.</VERS>
      <VERS vnumber="38">ئه‌وه‌ی ڕاستودروسته‌ و هی خۆمه‌ به‌ باوه‌ڕ ده‌ژیێت،هه‌روه‌ها ئه‌گه‌ر هه‌ڵگه‌ڕایه‌وه‌،ئه‌وه‌ جێی ڕه‌زامه‌ندی من نابێت.}</VERS>
      <VERS vnumber="39">جا ئێمه‌ سه‌ر به‌و هه‌ڵگه‌ڕاوانه‌ نین كه‌ بۆ له‌ناوچوونن، به‌ڵكو سه‌ر به‌ باوه‌ڕین بۆ ڕزگاری خۆمان.  </VERS>
    </CHAPTER>
    <CHAPTER cnumber="11">
      <VERS vnumber="1">
          باوه‌ڕ دڵنیاییه‌ به‌وه‌ی هیوامان پێیه‌تی، بێگومانییه‌ له‌وه‌ی نایبینین.</VERS>
      <VERS vnumber="2">چونكه‌ به‌مه‌ پێشینان په‌سه‌ند كراون.  </VERS>
      <VERS vnumber="3">
          به‌ باوه‌ڕ تێده‌گه‌ین كه‌ گه‌ردوون به‌ وشه‌ی خودا به‌دیهێنراوه‌، ته‌نانه‌ت ئه‌وه‌ی ده‌یبینین له‌ بینراو نه‌هاتۆته‌كایه‌وه‌.</VERS>
      <VERS vnumber="4">به‌ باوه‌ڕ هابیل قوربانییه‌كی باشتری له‌وه‌ی قابیل پێشكه‌شی خودا كرد. به‌ باوه‌ڕ شایه‌تی بۆ درا كه‌ ڕاستودروسته‌ كاتێ خودا شایه‌تی بۆ قوربانییه‌كه‌ی دا. هه‌رچه‌نده‌ مرد، هه‌روا به‌ باوه‌ڕ ده‌دوێت.  </VERS>
      <VERS vnumber="5">
          به‌ باوه‌ڕ ئه‌خنوخ بردرا تاكو مردن نه‌بینێ، ئیتر نه‌دۆزرایه‌وه‌، چونكه‌ خودا بردییه‌وه‌. پێش بردنیشی شایه‌تی وه‌رگرت كه‌ خودای ڕازی كردووه‌.</VERS>
      <VERS vnumber="6">بێ‌باوه‌ڕیش مه‌حاڵه‌ خودا ڕازی بكرێت، چونكه‌ ئه‌وه‌ی له‌و نزیك بێته‌وه‌، ده‌بێ باوه‌ڕی به‌ بوونی ئه‌و هه‌بێت و پاداشتی ئه‌وانه‌ش ده‌داته‌وه‌ كه‌ داوای ده‌كه‌ن.  </VERS>
      <VERS vnumber="7">
          به‌ باوه‌ڕ نوح، سه‌باره‌ت به‌وه‌ی هێشتا نابینرێت ئاگادار كرایه‌وه‌، ترسا، كه‌شتییه‌كی بنیاد نا بۆ ڕزگاری ماڵه‌كه‌ی. به‌ باوه‌ڕ جیهانی حوكم دا و میراتگری ڕاستودروستییه‌كه‌ كه‌ به‌گوێره‌ی باوه‌ڕ بووه‌.  </VERS>
      <VERS vnumber="8">
          به‌ باوه‌ڕ كاتێ ئیبراهیم بانگ‌كرا بچێته‌ ئه‌و شوێنه‌ی خه‌ریك بوو به‌ میرات وه‌ری بگرێت، گوێڕایه‌ڵ بوو و ده‌رچوو، هه‌رچه‌نده‌ نه‌یده‌زانی بۆ كوێ ده‌چێت.</VERS>
      <VERS vnumber="9">به‌ باوه‌ڕ وه‌ك بێگانه‌ له‌ خاكی به‌ڵێن‌پێدراو نامۆ بوو، له‌ چادردا ژیا، وه‌ك ئیسحاق و یاقوب كه‌ له‌گه‌ڵی‌دا له‌ میراتی به‌ڵێن هاوبه‌شن.</VERS>
      <VERS vnumber="10">چونكه‌ چاوه‌ڕێی شاره‌كه‌ی ده‌كرد كه‌ بناغه‌كانی هه‌یه‌، كه‌ ئه‌ندازیاریێتی و دروستكه‌ر خودایه‌.  </VERS>
      <VERS vnumber="11">
          به‌ باوه‌ڕی ئیبراهیم، خودی سارا هه‌رچه‌نده‌ نه‌زۆك بوو توانای سك كردنی وه‌رگرت، هه‌رچه‌نده‌ ته‌مه‌نی ئاسایی به‌سه‌رچوو بوو، چونكه‌ دڵنیابوو ئه‌وه‌ی به‌ڵێنی داوه‌ دڵسۆزه‌.</VERS>
      <VERS vnumber="12">بۆیه‌ له‌ پیاوێك له‌ دایك بوو، هه‌روه‌ك مردووه‌، نه‌وه‌كان ژماره‌یان وه‌ك ئه‌ستێره‌ی ئاسمان، وه‌ك لمی سه‌ر كه‌ناری ده‌ریا له‌ ژماره‌ نه‌ده‌هات.  </VERS>
      <VERS vnumber="13">
          هه‌موو ئه‌وانه‌ له‌ باوه‌ڕدا مردن و به‌ڵێنه‌كانیان وه‌رنه‌گرت، به‌ڵكو له‌ دووره‌وه‌ بینییان و پێشوازییان لێ‌كرد، دانیان پیانا كه‌ ئه‌وان له‌سه‌ر زه‌وی‌دا نامۆ و بێگانه‌ن.</VERS>
      <VERS vnumber="14">ئه‌وانه‌ی ئه‌و شتانه‌ ده‌ڵێن، ده‌ریده‌خه‌ن كه‌ داوای نیشتیمان ده‌كه‌ن.</VERS>
      <VERS vnumber="15">ئه‌گه‌ر ئه‌وان بیری نیشتیمانیان بكردبایه‌وه‌ كه‌ لێی ده‌رچووبوون، ئه‌وا هه‌لی گه‌ڕانه‌وه‌یان بۆی ده‌بوو.</VERS>
      <VERS vnumber="16">به‌ڵام ئێستا ئاره‌زووی نیشتیمانێكی باشتر ده‌كه‌ن، كه‌ ئاسمانییه‌كه‌یه‌. بۆیه‌ خودا شه‌رمی پێیان نییه‌ به‌ خودای ئه‌وان ناوببردرێت، چونكه‌ شارێكی بۆ ئاماده‌كردن.  </VERS>
      <VERS vnumber="17">
          به‌ باوه‌ڕ ئیبراهیم، كاتێ خودا خستییه‌ ئه‌زموونه‌وه‌، ئیسحاقی تاقانه‌كه‌ی وه‌ك قوربانی پێشكه‌ش كرد. ئه‌وه‌ی به‌ به‌ڵێنه‌كان وه‌ریگرت،</VERS>
      <VERS vnumber="18">سه‌باره‌ت به‌و، خودا فه‌رمووی: {له‌ ئیسحاقه‌وه‌ وه‌چه‌ت ناوده‌بردرێت.}</VERS>
      <VERS vnumber="19">ئیبراهیم داینابوو كه‌ خودا ده‌توانێت مردوو هه‌ڵستێنێته‌وه‌، له‌وه‌شه‌وه‌ به‌ مه‌جازییانه‌ ئیسحاقی وه‌رگرته‌وه‌.  </VERS>
      <VERS vnumber="20">
          به‌ باوه‌ڕ ئیسحاق داوای به‌ره‌كه‌تی بۆ یاقوب و عیسۆ كرد، بۆ داهاتووه‌كان.  </VERS>
      <VERS vnumber="21">
          به‌ باوه‌ڕ یاقوب له‌ سه‌ره‌مه‌رگی‌دا داوای به‌ره‌كه‌تی بۆ هه‌ریه‌كه‌ له‌ كوڕه‌كانی یوسف كرد و خۆی به‌سه‌ر ده‌سكی گۆپاڵه‌كه‌ی‌دا دا و په‌رستشی كرد.  </VERS>
      <VERS vnumber="22">
          به‌ باوه‌ڕ یوسف له‌ سه‌ره‌مه‌رگی‌دا باسی ده‌رچوونی نه‌وه‌ی ئیسرائیلی كرد و له‌مه‌ڕ ئێسقانه‌كانی ڕایسپاردن.  </VERS>
      <VERS vnumber="23">
          به‌ باوه‌ڕ كاتێ موسا له‌دایك بوو، سێ مانگ دایك و باوكی شاردییانه‌وه‌، چونكه‌ بینییان منداڵه‌كه‌ جوانه‌، له‌ فه‌رمانی پاشا نه‌ترسان.  </VERS>
      <VERS vnumber="24">
          به‌ باوه‌ڕ كاتێ موسا گه‌وره‌ بوو، نه‌یویست به‌ كوڕی كچی فیرعه‌ون ناوببردرێت.</VERS>
      <VERS vnumber="25">به‌لایه‌وه‌ باشتر بوو له‌گه‌ڵ گه‌لی خودا سووكایه‌تی پێ بكرێت، له‌وه‌ی له‌زه‌تێكی كاتی له‌ گوناهدا هه‌بێت.</VERS>
      <VERS vnumber="26">ئه‌و ڕیسوایی له‌ پێناوی مه‌سیح به‌ سامانێكی گه‌وره‌تری دانا له‌ گه‌نجینه‌ی میسر، چونكه‌ سه‌رنجی دابووه‌ پاداشت.</VERS>
      <VERS vnumber="27">به‌ باوه‌ڕ میسری به‌جێ‌هێشت و له‌ تووڕه‌یی پاشا نه‌ترسا. دانی به‌خۆی‌دا گرت وه‌ك ئه‌وه‌ ببینێ كه‌ نه‌بینراوه‌.</VERS>
      <VERS vnumber="28">به‌ باوه‌ڕ په‌سخه‌ی كرد و خوێنه‌كه‌ی پرژاند، نه‌وه‌ك له‌ناوبه‌ری نۆبه‌ره‌ ده‌ستیان لێ بدات.  </VERS>
      <VERS vnumber="29">
          به‌ باوه‌ڕ به‌ ده‌ریای سووردا په‌ڕینه‌وه‌ وه‌ك به‌ وشكانی‌دا، به‌ڵام میسرییه‌كان كاتێ ویستیان بیكه‌ن نقووم بوون.  </VERS>
      <VERS vnumber="30">
          به‌ باوه‌ڕ شووره‌كانی ئه‌ریحا ڕووخان، دوای ئه‌وه‌ی حه‌وت ڕۆژ به‌ ده‌وری‌دا سووڕانه‌وه‌.  </VERS>
      <VERS vnumber="31">
          به‌ باوه‌ڕ ڕاحابی داوێنپیس له‌گه‌ڵ یاخیبووان له‌ناونه‌چوو، چونكه‌ پێشوازییه‌كی ئاشتییانه‌ی له‌ سیخوڕه‌كان كرد.  </VERS>
      <VERS vnumber="32">
          چی دیكه‌ش بڵێم؟ كاتم نییه‌ باسی گدعۆن و باراك و شه‌مشون و یه‌فتاح و داود و سامۆئیل و پێغه‌مبه‌ران بكه‌م،</VERS>
      <VERS vnumber="33">كه‌وا به‌ باوه‌ڕ پاشایه‌تییه‌كانیان به‌زاند، دادپه‌روه‌رییان هێنایه‌ كایه‌وه‌، به‌ڵێنه‌كانیان به‌ده‌ست‌هێنا، ده‌می شێریان داخست،</VERS>
      <VERS vnumber="34">هێزی ئاگریان كوژانده‌وه‌، له‌ تیخی شمشێر ڕایانكرد، له‌ لاوازی‌دا به‌هێزبوون، له‌ شه‌ڕدا توند بوون، له‌شكری بێگانه‌یان گه‌ڕانده‌وه‌.</VERS>
      <VERS vnumber="35">هه‌ندێك ژن مردووه‌كانیان به‌ هه‌ڵستانه‌وه‌ وه‌رگرته‌وه‌. به‌ڵام خه‌ڵكی دیكه‌ ئازار دران و ڕزگارییان نه‌ویست، تاكو هه‌ڵستانه‌وه‌یه‌كی باشتریان ده‌ست‌بكه‌وێت.</VERS>
      <VERS vnumber="36">هه‌ندێكی دیكه‌ كه‌وتنه‌ ئه‌زموونی سووكایه‌تی و به‌ر قامچیدان، هه‌روه‌ها كۆت و زيندان.</VERS>
      <VERS vnumber="37">به‌ردباران كران، كه‌رت كران، به‌ زه‌بری شمشێر مردوون. به‌ پێستی مه‌ڕ و بزن گه‌ڕێندراون، نه‌بوون و چه‌وسێنراوه‌ و زه‌لیل كراون - -</VERS>
      <VERS vnumber="38">جیهان شایانی ئه‌مان نه‌بوو. ده‌ربه‌ده‌ری بیابان و شاخ و ئه‌شكه‌وت و كون و كه‌له‌به‌ری زه‌وی بوون.  </VERS>
      <VERS vnumber="39">
          هه‌موو ئه‌مانه‌ش به‌هۆی باوه‌ڕیان شایه‌تییان بۆ درا، به‌ڵام به‌ڵێنیان ده‌ست نه‌كه‌وت.</VERS>
      <VERS vnumber="40">چونكه‌ خودا پێشتر شتێكی باشتری بۆمان بینی، تاكو بێ ئێمه‌ ته‌واو نه‌بن.  </VERS>
    </CHAPTER>
    <CHAPTER cnumber="12">
      <VERS vnumber="1">
          بۆیه‌، چونكه‌ ئێمه‌ به‌ هه‌ورێكی شایه‌تیده‌رانی ئاوا گه‌وره‌ ده‌وره‌ دراوین، با هه‌موو بارگرانییه‌ك و ئه‌و گوناهانه‌ی كه‌ به‌ ئاسانی ئاڵۆز ده‌كات بیخه‌ینه‌ لایه‌ك و به‌ دانبه‌خۆداگرتنه‌وه‌ له‌و پێشبڕكێیه‌ ڕابكه‌ین كه‌ له‌پێشمان دانراوه‌.</VERS>
      <VERS vnumber="2">با چاومان ببڕینه‌ عیسا، پێشڕه‌و و ته‌واوكاری باوه‌ڕمان، ئه‌وه‌ی له‌ پێناوی ئه‌و خۆشییه‌ی له‌پێشی دانرابوو، به‌رگه‌ی خاچی گرت و شه‌رمه‌زاری به‌ سووك وه‌رگرت، جا له‌ ده‌سته‌ڕاستی ته‌ختی خودا دانیشت.</VERS>
      <VERS vnumber="3">بیربكه‌نه‌وه‌ له‌وه‌ی له‌ گوناهبارانه‌وه‌ به‌رگه‌ی دژایه‌تی خۆی گرت، تاكو شه‌كه‌ت نه‌بن و وره‌ به‌رنه‌ده‌ن.  </VERS>
      <VERS vnumber="4">
          له‌ خه‌باتی دژی گوناه‌ هێشتا تاكو خوێن ڕشتن به‌رگریتان نه‌كردووه‌.</VERS>
      <VERS vnumber="5">ئێوه‌ش ئه‌و هاندانه‌تان له‌بیر چۆوه‌، كه‌ وه‌ك ڕۆڵه‌ له‌گه‌ڵتان ده‌دوێت:  {ڕۆڵه‌كه‌م، به‌ سووكی ته‌ماشای ته‌مبێكردنی خوداوه‌ند مه‌كه‌،هه‌روه‌ها كاتێ سه‌رزه‌نشتت ده‌كات وره‌ به‌رمه‌ده‌،</VERS>
      <VERS vnumber="6">چونكه‌ ئه‌وه‌ی خوداوه‌ند خۆشی‌بووێ ته‌مبێی ده‌كات،هه‌روه‌ها هه‌ر یه‌كێك وه‌ك ڕۆڵه‌ی خۆی وه‌ریگرێت، به‌ گۆپاڵ لێی ده‌دات.} </VERS>
      <VERS vnumber="7">
          كه‌واته‌ به‌رگه‌ی ته‌مبێكردن بگرن، خوداش وه‌ك ڕۆڵه‌ی خۆی له‌گه‌ڵتان ده‌جووڵێته‌وه‌. چ ڕۆڵه‌یه‌ك هه‌یه‌ باوكی ته‌مبێی نه‌كات؟</VERS>
      <VERS vnumber="8">به‌ڵام ئه‌گه‌ر ته‌مبێكردنتان نه‌بێت - له‌وه‌ی هه‌موویان بوونه‌ هاوبه‌ش - ئه‌وا زۆڵن و ڕۆڵه‌ی نین.</VERS>
      <VERS vnumber="9">زیاتریش، باوكی مرۆڤانه‌مان هه‌یه‌ كه‌ ته‌مبێی كردووین و ڕێزی ئه‌ومان گرتووه‌. ئه‌ی چه‌ند زیاتر ملكه‌چی باوكی ڕۆحه‌كانمان بین، جا ده‌ژین؟</VERS>
      <VERS vnumber="10">چونكه‌ باوكانمان بۆ ماوه‌یه‌ك ئه‌وه‌نده‌ی به‌ باشیان زانیوه‌ ته‌مبێیان كردووین، به‌ڵام خودا بۆ سوودی ئێمه‌یه‌ ته‌مبێمان ده‌كات، تاكو به‌شداری پیرۆزییه‌كه‌ی بكه‌ین.</VERS>
      <VERS vnumber="11">هه‌ر ته‌مبێكردنێك ئێستا نابینرێت بۆ خۆشی بێت به‌ڵكو خه‌م، كه‌چی دواتر به‌روبوومی ئاشتییانه‌ی ڕاستودروستی ده‌گرێت بۆ ئه‌وانه‌ی پێی ڕاهێنراون.  </VERS>
      <VERS vnumber="12">
          كه‌واته‌ ده‌سته‌ لاوازبووه‌كان و ئه‌ژنۆ له‌رزۆكه‌كان به‌هێز بكه‌ن،</VERS>
      <VERS vnumber="13">{ڕێڕه‌وی به‌رپێت خۆش بكه‌،} تاكو شه‌ل پێی له‌جێ نه‌چێت، به‌ڵكو چاكبێته‌وه‌.  </VERS>
      <VERS vnumber="14">
          كۆشش بكه‌ن تاكو له‌گه‌ڵ هه‌موو كه‌سێك به‌ ئاشتی بژین، هه‌روه‌ها پیرۆز بن. بێ پیرۆزی كه‌س خوداوه‌ند نابینێت.</VERS>
      <VERS vnumber="15">ئاگاداری ئه‌وه‌ بن، كه‌س خۆی له‌ نیعمه‌تی خودا بێبه‌ش نه‌كات، نه‌وه‌ك ڕه‌گی تاڵی گه‌شه‌ بكات و په‌شێوی دروست بكات، به‌هۆی ئه‌مه‌ش زۆر كه‌س گڵاو بێت.</VERS>
      <VERS vnumber="16">ئاگاداربن نه‌وه‌ك یه‌كێك داوێنپیس یان وه‌ك عیسۆ به‌ڕه‌ڵا بێت، ئه‌وه‌ی مافی نۆبه‌رایه‌تی خۆی به‌ ژه‌مێك خواردن فرۆشت.</VERS>
      <VERS vnumber="17">چونكه‌ ده‌زانن دواتر ویستی ببێته‌وه‌ میراتگری به‌ره‌كه‌ت، ڕه‌تكرایه‌وه‌، له‌به‌ر ئه‌وه‌ی ده‌رفه‌تی نه‌دۆزییه‌وه‌ بۆ تۆبه‌كردن، هه‌رچه‌نده‌ به‌ فرمێسكه‌وه‌ش داوای كرد.  </VERS>
      <VERS vnumber="18">
          چونكه‌ ئێوه‌ نه‌هاتوونه‌ته‌ لای شاخێك ده‌ستی لێ بدرێت، لای ئاگرێكی گڕدار، لای تاریكی، لای ته‌م، لای گه‌رده‌لوول،</VERS>
      <VERS vnumber="19">لای ده‌نگی كه‌ڕه‌نا، لای ده‌نگی دووانێك وا له‌ گوێگران بكات بپاڕێنه‌وه‌ ئیتر ئه‌م قسانه‌یان بۆ نه‌كرێت،</VERS>
      <VERS vnumber="20">له‌به‌ر ئه‌وه‌ی ئه‌و شته‌ی فه‌رمانی پێ كرا به‌رگه‌یان نه‌گرت: {ته‌نانه‌ت ئه‌گه‌ر ئاژه‌ڵیش ده‌ستی به‌ر ئه‌و شاخه‌ بكه‌وێ، ده‌بێ به‌ردباران بكرێ.}</VERS>
      <VERS vnumber="21">دیمه‌نه‌كه‌ ئه‌وه‌نده‌ ترسناك بوو، موسا وتی: {من له‌ ترسان ده‌له‌رزم.}  </VERS>
      <VERS vnumber="22">
          به‌ڵكو ئێوه‌ هاتوونه‌ته‌ كێوی سییۆن بۆ شاری خودای زیندوو، ئۆرشه‌لیمی ئاسمانی، بۆ ئاهه‌نگێك فریشته‌یه‌كی له‌ ژماره‌ نه‌هاتووی كۆكردۆته‌وه‌،</VERS>
      <VERS vnumber="23">بۆ كڵێسای نۆبه‌ره‌ تۆماركراوه‌كان له‌ ئاسمان‌دا، بۆ لای خودا، دادوه‌ری هه‌مووان، بۆ لای ڕۆحی ڕاستودروستان كه‌ ته‌واوكراون،</VERS>
      <VERS vnumber="24">بۆ لای عیسا، نێوانگری په‌یمانی نوێیه‌، بۆ خوێنێكی پرژێندراو كه‌ له‌ خوێنی هابیل باشتر ده‌دوێت.  </VERS>
      <VERS vnumber="25">
          ئاگاداربن قسه‌كه‌ره‌كه‌ ڕه‌ت مه‌كه‌نه‌وه‌. چونكه‌ ئه‌گه‌ر ئه‌وانه‌ی قسه‌كه‌ری سه‌ر زه‌وییان ڕه‌تكرده‌وه‌ ده‌رباز نه‌بووبن، ئایا چه‌ند كه‌متر ئێمه‌ ده‌رباز ده‌بین كه‌ له‌ قسه‌كه‌ری ئاسمان هه‌ڵگه‌ڕاینه‌وه‌؟</VERS>
      <VERS vnumber="26">ئه‌وسا ده‌نگه‌كه‌ی زه‌وی هه‌ژاند، به‌ڵام ئێستا به‌ڵێنی داوه‌ و ده‌فه‌رمووێ: {جارێكی دیكه‌ ته‌نها زه‌وی ناخه‌مه‌ له‌رزه‌، به‌ڵكو ئاسمانیش.}</VERS>
      <VERS vnumber="27">وشه‌ی (جارێكی دیكه‌) ئاماژه‌یه‌ بۆ ئه‌و شتانه‌ی له‌رزۆكن - وه‌ك دروستكراو - نامێنێت، تاكو شته‌ ناله‌رزۆكه‌كان بمێنن.  </VERS>
      <VERS vnumber="28">
          بۆیه‌، چونكه‌ شانشینێكی ناله‌رزۆك وه‌رده‌گرین، با سوپاسگوزار بین، به‌هۆیه‌وه‌ به‌ شێوازێكی په‌سه‌ند به‌ ترس و ڕێزه‌وه‌ خودا بپه‌رستین.</VERS>
      <VERS vnumber="29">چونكه‌ {خودامان ئاگرێكی سووتێنه‌ره‌.}  </VERS>
    </CHAPTER>
    <CHAPTER cnumber="13">
      <VERS vnumber="1">
          با خۆشه‌ویستی برایانه‌ بچه‌سپێت.</VERS>
      <VERS vnumber="2">میوانداری نامۆیه‌كان له‌یاد مه‌كه‌ن، چونكه‌ به‌مه‌ كه‌سانێك بێ ئه‌وه‌ی بزانن میوانداری فریشته‌كانیان كردووه‌.</VERS>
      <VERS vnumber="3">یادی به‌ندكراوان بكه‌ن هه‌روه‌ك له‌گه‌ڵیان به‌ند كرابن، زۆرلێكراوانیش وه‌ك خۆتان له‌گه‌ڵ ئه‌ودا زۆرلێكراو بن.  </VERS>
      <VERS vnumber="4">
          با له‌لای هه‌مووان هاوسه‌رایه‌تی ڕێزی هه‌بێت، نوێنی هاوسه‌رایه‌تیش ناگڵاو بێت، چونكه‌ خودا به‌ڕه‌ڵا و داوێنپیس تاوانبار ده‌كات.</VERS>
      <VERS vnumber="5">با سه‌ربورده‌تان بێ خۆشه‌ویستی پاره‌ بێت، ڕازی بن به‌وه‌ی هه‌تانه‌، چونكه‌ خودا وتوویه‌تی:  {هه‌رگیز پشتگوێت ناخه‌م،هه‌رگیز وازت لێ ناهێنم.}</VERS>
      <VERS vnumber="6">كه‌واته‌ به‌ متمانه‌وه‌ ده‌ڵێین:  {خوداوه‌ند یارمه‌تیده‌ری منه‌، ناترسم،مرۆڤ چی پێ ده‌كرێ له‌گه‌ڵ من؟} </VERS>
      <VERS vnumber="7">
          ڕابه‌ره‌كانتان له‌یاد بێت، ئه‌وانه‌ی باسی وشه‌ی خوداتان بۆ ده‌كه‌ن، ته‌ماشای سه‌ربورده‌یان بكه‌ن و لاسایی باوه‌ڕیان بكه‌نه‌وه‌.</VERS>
      <VERS vnumber="8">عیسای مه‌سیح وه‌ك خۆیه‌تی، دوێنێ و ئه‌مڕۆ و تاهه‌تایه‌.  </VERS>
      <VERS vnumber="9">
          فێركردنی جۆراوجۆر و نامۆ نه‌تانهاژوات. چونكه‌ باشه‌ دڵ به‌ نیعمه‌ت به‌هێز بكرێت، نه‌ك به‌ یاسایه‌كانی خۆراك كه‌ سوودی نه‌بوو بۆ ئه‌وانه‌ی پێی ده‌ژین.</VERS>
      <VERS vnumber="10">ئێمه‌ قوربانگایه‌كمان هه‌یه‌، ئه‌وانه‌ی خزمه‌تی نشینگه‌كه‌ ده‌كه‌ن مافیان نییه‌ لێی بخۆن.  </VERS>
      <VERS vnumber="11">
          چونكه‌ ئه‌و ئاژه‌ڵانه‌ی سه‌رۆك كاهین به‌هۆی خوێنیان وه‌ك قوربانی بۆ گوناه‌ ده‌چێته‌ شوێنی پیرۆز كه‌ ته‌رمه‌كانیان له‌ ده‌ره‌وه‌ی ئۆردوگا ده‌سووتێندرێ.</VERS>
      <VERS vnumber="12">له‌به‌ر ئه‌وه‌ عیساش له‌ ده‌ره‌وه‌ی ده‌رگای شار ئازاری چێژت، تاكو به‌ خوێنی خۆی گه‌ل پیرۆز بكات.</VERS>
      <VERS vnumber="13">كه‌واته‌ با بچینه‌ ده‌ره‌وه‌ی ئۆردوگا بۆ لای عیسا، ڕیسواییه‌كه‌ی هه‌ڵبگرین.</VERS>
      <VERS vnumber="14">چونكه‌ لێره‌دا شارێكمان نییه‌ بمێنێته‌وه‌، به‌ڵام داوای شاره‌ داهاتووه‌كه‌ ده‌كه‌ین.  </VERS>
      <VERS vnumber="15">
          بۆیه‌، با به‌هۆی عیسا هه‌رده‌م قوربانی ستایش پێشكه‌شی خودا بكه‌ین، كه‌ به‌روبوومی لێوێكه‌ دان به‌ ناوی ئه‌و ده‌نێت.</VERS>
      <VERS vnumber="16">به‌ڵام چاكه‌كاری و هاوبه‌شی پشتگوێ مه‌خه‌ن، چونكه‌ ئه‌و جۆره‌ قوربانییانه‌ خودا دڵشاد ده‌كات.</VERS>
      <VERS vnumber="17">گوێڕایه‌ڵی ڕابه‌ره‌كانتان بن و ملكه‌چیان بن، چونكه‌ شه‌واره‌تان بۆ ده‌گرن، وه‌ك بڵێی هه‌ژماردێك ده‌ده‌ن، تاكو به‌ شادییه‌وه‌ ئه‌مه‌ بكه‌ن نه‌ك به‌ بێزاری، چونكه‌ ئه‌مه‌ زیانی بۆتان ده‌بێت.  </VERS>
      <VERS vnumber="18">
          نوێژمان بۆ بكه‌ن، چونكه‌ دڵنیاین ویژدانێكی باشمان هه‌یه‌، ده‌مانه‌وێ له‌ هه‌موو شتێك‌دا هه‌ڵسوكه‌وتمان چاكبێت.</VERS>
      <VERS vnumber="19">زیاتر لێتان ده‌پاڕێمه‌وه‌ ئه‌مه‌ بكه‌ن، تاكو به‌ خێرایی بگه‌ڕێمه‌وه‌ لاتان.  </VERS>
      <VERS vnumber="20">
          با خودای ئاشتی كه‌ به‌ خوێنی په‌یمانی تاهه‌تایی عیسای خوداوه‌ندمانی له‌نێو مردووان هه‌ڵستانده‌وه‌، شوانه‌ پایه‌ به‌رزه‌كه‌ی مه‌ڕه‌كان،</VERS>
      <VERS vnumber="21">له‌ هه‌موو شتێكی باش ئاماده‌تان بكات بۆ ئه‌وه‌ی به‌ خواستی ئه‌و بكه‌ن، له‌ ئێمه‌ش‌دا كار بكات كه‌ به‌ دڵی خۆی بێت به‌هۆی عیسای مه‌سیح، تاهه‌تایه‌ شكۆمه‌ندی بۆ ئه‌وه‌. ئامین.  </VERS>
      <VERS vnumber="22">
          خوشكان، برایان، لێتان ده‌پاڕێمه‌وه‌، به‌ سنگفراوانییه‌وه‌ ئه‌م وته‌ی هاندانه‌ وه‌ربگرن، چونكه‌ ته‌نها نامه‌ی كورتم بۆ نووسیون.  </VERS>
      <VERS vnumber="23">
          بزانن تیمۆساوسی برامان ئازاد كراوه‌. ئه‌گه‌ر زوو هات، به‌یه‌كه‌وه‌ دیده‌نیتان ده‌كه‌ین.  </VERS>
      <VERS vnumber="24">
          سڵاو له‌ هه‌موو ڕابه‌ران و هه‌موو پیرۆزكراوان بكه‌ن. ئه‌وانه‌ی له‌ ئیتالیان سڵاوتان لێ‌ده‌كه‌ن.  </VERS>
      <VERS vnumber="25">
          نیعمه‌ت له‌گه‌ڵ هه‌مووتان بێت.  </VERS>
    </CHAPTER>
  </BIBLEBOOK>
  <BIBLEBOOK bnumber="59" bname="James" bsname="Jas">
    <CHAPTER cnumber="1">
      <VERS vnumber="1">یاقوبی به‌نده‌ی خودا و عیسای مه‌سیحی خوداوه‌ند، </VERS>
      <VERS vnumber="2">
          خوشكان و برایانم، به‌وپه‌ڕی خۆشی دابنێن، كاتێ ده‌كه‌ونه‌ جۆره‌ها تاقیكردنه‌وه‌،</VERS>
      <VERS vnumber="3">ده‌زانن ئه‌زموونی باوه‌ڕتان دانبه‌خۆداگرتن دروست‌ده‌كات.</VERS>
      <VERS vnumber="4">با دانبه‌خۆداگرتن ته‌واو كاری خۆی هه‌بێت، تاكو ته‌واو و پێگه‌یشتوو بن، كه‌موكوڕیتان له‌ شتێك نه‌بێت.</VERS>
      <VERS vnumber="5">ئه‌گه‌ر یه‌كێكتان له‌ دانایی كه‌موكوڕی هه‌یه‌، با داوا له‌ خودا بكات، كه‌ به‌ دڵفراوانی به‌ هه‌مووان ده‌به‌خشێت و گله‌ییش ناكات، پێشی ده‌به‌خشرێت.</VERS>
      <VERS vnumber="6">به‌ڵام با به‌ باوه‌ڕه‌وه‌ داوا بكات و گومان نه‌كات، چونكه‌ ئه‌وه‌ی گومان ده‌كات وه‌ك شه‌پۆلی ده‌ریا وایه‌، با ده‌یهێنێت و ده‌یبات.</VERS>
      <VERS vnumber="7">ئه‌و مرۆڤه‌ با بیرنه‌كاته‌وه‌ شتێك له‌ خوداوه‌ند وه‌رده‌گرێت،</VERS>
      <VERS vnumber="8">چونكه‌ مرۆڤی ڕاڕا، له‌ هه‌موو ڕێگاكانی چه‌سپاو نییه‌.  </VERS>
      <VERS vnumber="9">
          با برای پایه‌نزم شانازی به‌ به‌رزییه‌كه‌ی بكات،</VERS>
      <VERS vnumber="10">ده‌وڵه‌مه‌ندیش به‌ نزمییه‌كه‌ی، چونكه‌ وه‌ك گوڵی گژوگیا له‌ناوده‌چێت.</VERS>
      <VERS vnumber="11">له‌به‌ر ئه‌وه‌ی ڕۆژ به‌ گه‌رمییه‌ سووتێنه‌ره‌كه‌ی هه‌ڵهات، گژوگیا وشك بوو و گوڵه‌كه‌ی هه‌ڵوه‌را و دیمه‌نی جوانی نه‌ما. به‌ هه‌مان شێوه‌، ده‌وڵه‌مه‌نده‌كه‌ له‌ بازرگانییه‌كانیه‌وه‌ له‌ناوده‌چێت.  </VERS>
      <VERS vnumber="12">
          خۆزگه‌ ده‌خوازرێ به‌وه‌ی به‌رگه‌ی تاقیكردنه‌وه‌ ده‌گرێت، چونكه‌ كه‌ سه‌لمێندرا تاجی ژیان وه‌رده‌گرێت، ئه‌وه‌ی خودا به‌ڵێنی پێ داوه‌ بۆ ئه‌وانه‌ی خۆشیان ده‌وێت.</VERS>
      <VERS vnumber="13">با كه‌س كاتێ تاقی ده‌كرێته‌وه‌ نه‌ڵێت: (له‌لایه‌ن خوداوه‌ تاقی ده‌كرێمه‌وه‌.) چونكه‌ خودا به‌ خراپه‌ تاقی ناكرێته‌وه‌، ئه‌ویش كه‌س تاقی ناكاته‌وه‌.</VERS>
      <VERS vnumber="14">به‌ڵكو هه‌ر كه‌سێك به‌و هه‌وه‌سه‌ی هه‌یه‌تی تاقی ده‌كرێته‌وه‌، ئه‌گه‌ر پێی ڕاكێشرا و هه‌ڵخه‌ڵه‌تا.</VERS>
      <VERS vnumber="15">كه‌ هه‌وه‌س سك بكات گوناهی لێ ده‌بێت، گوناهیش كه‌ گه‌شه‌ی كرد مردن به‌رهه‌م دێنێت.  </VERS>
      <VERS vnumber="16">
          برایانی خۆشه‌ویستم، هه‌ڵمه‌خه‌ڵه‌تێن.</VERS>
      <VERS vnumber="17">هه‌موو به‌خشینێكی چاك و به‌هره‌یه‌كی ته‌واو له‌لایه‌ن سه‌ره‌وه‌یه‌، له‌لای باوكی ڕووناكییه‌كانه‌وه‌ دێته‌ خواره‌وه‌، ئه‌وه‌ی ناگۆڕێت و سێبه‌ری خولانه‌وه‌ی نییه‌.</VERS>
      <VERS vnumber="18">خواستی له‌سه‌ر بوو كه‌وا به‌ وشه‌ی ڕاستی له‌دایك ببین، تاكو ببینه‌ نۆبه‌ره‌ی به‌دیهێنراوانی.  </VERS>
      <VERS vnumber="19">
          برایانی خۆشه‌ویستم بزانن: با هه‌ر مرۆڤێك له‌ گوێگرتن خێرا بێت، له‌ قسه‌كردن له‌سه‌ره‌خۆ بێت، له‌ تووڕه‌بوون خاو بێت.</VERS>
      <VERS vnumber="20">چونكه‌ تووڕه‌یی مرۆڤ ڕاستودروستی خودا نایه‌نێته‌ كایه‌وه‌.</VERS>
      <VERS vnumber="21">كه‌واته‌ هه‌موو گڵاوی و گه‌شه‌كردنێكی به‌دكاری دابكه‌نن، ئه‌و وشه‌یه‌ی كه‌ له‌ ئێوه‌دا چاندراوه‌ به‌ دڵنه‌رمییه‌وه‌ وه‌ری بگرن، ئه‌وه‌ی ده‌توانێت گیانتان ڕزگار بكات.  </VERS>
      <VERS vnumber="22">
          ته‌نها گوێگری وشه‌كه‌ مه‌بن، به‌ڵكو كاری پێ بكه‌ن، ئه‌گینا خۆتان هه‌ڵده‌خه‌ڵه‌تێنن.</VERS>
      <VERS vnumber="23">چونكه‌ ئه‌گه‌ر یه‌كێك گوێگری وشه‌كه‌ بێت و كاری پێ نه‌كات، وه‌ك یه‌كێك وایه‌ له‌ ئاوێنه‌دا سه‌یری ڕوخساری خۆی بكات،</VERS>
      <VERS vnumber="24">ئینجا دوای ئه‌وه‌ی سه‌یری خۆی ده‌كات و ده‌ڕوات، یه‌كسه‌ر له‌بیری ده‌چێت چۆن بووه‌.</VERS>
      <VERS vnumber="25">به‌ڵام ئه‌وه‌ی سه‌یری ناو شه‌ریعه‌تی ته‌واو بكات، شه‌ریعه‌تی ئازادی و تیای‌دا چه‌سپا، ئه‌وه‌ی گوێی لێ‌بووه‌ له‌بیری نه‌كات، به‌ڵكو كاری پێ بكا، ئه‌وا ئه‌مه‌ به‌ره‌كه‌تداره‌ له‌ كرداری.  </VERS>
      <VERS vnumber="26">
          ئه‌وه‌ی خۆی به‌ دیندار دابنێت و زمانی خۆی نه‌پارێزێت، ئه‌وا خۆی هه‌ڵده‌خه‌ڵه‌تێنێت و دیندارییه‌كه‌ی پووچه‌.</VERS>
      <VERS vnumber="27">ئایینی پاك و بێگه‌رد له‌لای خودای باوك ئه‌مه‌یه‌: به‌سه‌ركردنه‌وه‌ی هه‌تیوان و بێوه‌ژنان له‌ ته‌نگانه‌یان‌دا، هه‌روه‌ها خۆی له‌ گڵاوی جیهان بپارێزێت بێ له‌كه‌.  </VERS>
    </CHAPTER>
    <CHAPTER cnumber="2">
      <VERS vnumber="1">
          خوشكان و برایانم، وه‌ك باوه‌ڕدار به‌ خوداوه‌ندمان عیسای مه‌سیحی گه‌وره‌ی شكۆ، جوداخوازی مه‌كه‌ن.</VERS>
      <VERS vnumber="2">ئه‌گه‌ر پیاوێك هاته‌ ناو كۆڕه‌كه‌تان، ئه‌نگوستیله‌ی زێڕی له‌ په‌نجه‌ بوو و به‌رگی نایاب بوو، هه‌روه‌ها هه‌ژارێكیش به‌ به‌رگی پیس،</VERS>
      <VERS vnumber="3">ته‌ماشای به‌رگه‌ نایابه‌كه‌تان كرد و وتتان: (لێره‌ دانیشه‌ باشه‌)، به‌ هه‌ژاره‌كه‌ش بڵێن: (له‌وێ ڕاوه‌سته‌) یان (له‌به‌رپێم دانیشه‌)،</VERS>
      <VERS vnumber="4">ئایا له‌نێو خۆتان جیاوازی ناكه‌ن و بوونه‌ته‌ دادوه‌ری بیری خراپ؟  </VERS>
      <VERS vnumber="5">
          خوشك و برا خۆشه‌ویسته‌كانم، گوێ‌بگرن: ئایا خودا هه‌ژارانی ئه‌م جیهانه‌ی هه‌ڵنه‌بژاردووه‌ له‌ باوه‌ڕ ده‌وڵه‌مه‌ند بن و میراتگری شانشین بن كه‌ به‌ڵێنی پێ داوه‌ته‌ ئه‌وانه‌ی خۆشیان ده‌وێت؟</VERS>
      <VERS vnumber="6">به‌ڵام ئێوه‌ سووكایه‌تیتان به‌ هه‌ژاره‌كه‌ كرد. ئایا ده‌وڵه‌مه‌نده‌كان نین خۆیان به‌سه‌رتان‌دا ده‌سه‌پێنن و ڕاپێچی دادگاكانتان ده‌كه‌ن؟</VERS>
      <VERS vnumber="7">ئایا ئه‌وان نین كفر به‌و ناوه‌ چاكه‌ ده‌كه‌ن كه‌ پێی بانگكراون؟  </VERS>
      <VERS vnumber="8">
          ئه‌گه‌ر به‌ ڕاستی شه‌ریعه‌تی شاهانه‌تان هێناوه‌ته‌ دی كه‌ به‌گوێره‌ی نووسراوه‌كه‌ ده‌ڵێ: {نزیكه‌كه‌ت وه‌ك خۆت خۆش‌بووێ}، چاك ده‌كه‌ن.</VERS>
      <VERS vnumber="9">به‌ڵام ئه‌گه‌ر جوداخوازی بكه‌ن، ئه‌وا گوناه‌ ده‌كه‌ن و وه‌ك سه‌رپێچیكار له‌لایه‌ن شه‌ریعه‌ته‌وه‌ سه‌رزه‌نشت ده‌كرێن.</VERS>
      <VERS vnumber="10">چونكه‌ ئه‌وه‌ی هه‌موو شه‌ریعه‌ت بپارێزێت و ساتمه‌ له‌ یه‌كێكیان بكات، ئه‌وا له‌ هه‌مووی تاوانباره‌.</VERS>
      <VERS vnumber="11">چونكه‌ وتوویه‌تی: {داوێنپیسی مه‌كه‌،} هه‌روه‌ها وتوویه‌تی: {مه‌كوژه‌.} ئه‌گه‌ر داوێنپیسیت نه‌كرد به‌ڵام یه‌كێكت كوشت، ئه‌وا سه‌رپێچی شه‌ریعه‌تت كردووه‌.  </VERS>
      <VERS vnumber="12">
          ئاوا بدوێن و ئاوا كار بكه‌ن، وه‌ك به‌ شه‌ریعه‌تی ئازادی حوكم بدرێن.</VERS>
      <VERS vnumber="13">چونكه‌ حوكمدان بێ به‌زه‌ییانه‌یه‌ بۆ ئه‌وه‌ی به‌زه‌یی نه‌بووه‌. به‌زه‌ییش له‌ حوكمدان ده‌باته‌وه‌.  </VERS>
      <VERS vnumber="14">
          خوشكان و برایانم، چ سوودێكی هه‌یه‌ ئه‌گه‌ر یه‌كێك بڵێت باوه‌ڕم هه‌یه‌، به‌ڵام كرداری نه‌بێت؟ ئایا ئه‌م جۆره‌ باوه‌ڕه‌ ده‌توانێت ڕزگاری بكات؟</VERS>
      <VERS vnumber="15">ئه‌گه‌ر خوشك و برایه‌ك ڕووت بوون و پێویستییان به‌ خۆراكی ڕۆژانه‌ هه‌بوو،</VERS>
      <VERS vnumber="16">یه‌كێكتان پێتان وتن: (به‌خێرچن، خۆتان گه‌رم بكه‌نه‌وه‌ و تێر بخۆن،) و پێداویستییه‌كانی ژیانیان نه‌ده‌نێ، چ سوودێكی هه‌یه‌؟</VERS>
      <VERS vnumber="17">به‌م شێوه‌یه‌ش، باوه‌ڕ ئه‌گه‌ر كرداری نه‌بێت، له‌ خۆی‌دا مردووه‌.  </VERS>
      <VERS vnumber="18">
          به‌ڵام یه‌كێك ده‌ڵێت: (تۆ باوه‌ڕت هه‌یه‌، من كردارم هه‌یه‌.) باوه‌ڕی خۆتم پیشان بده‌ بێ كردار، منیش به‌ كرداره‌كانم باوه‌ڕی خۆمت پیشان ده‌ده‌م.</VERS>
      <VERS vnumber="19">تۆ باوه‌ڕت هه‌یه‌ كه‌ یه‌ك خودا هه‌یه‌، چاك ده‌كه‌یت. ته‌نانه‌ت ڕۆحه‌پیسه‌كانیش باوه‌ڕ ده‌كه‌ن و ده‌له‌رزن.  </VERS>
      <VERS vnumber="20">
          ئه‌ی مرۆڤی گێل، ده‌ته‌وێت بزانیت كه‌ باوه‌ڕ بێ كردار نه‌زۆكه‌؟</VERS>
      <VERS vnumber="21">ئایا ئیبراهیمی باوكمان به‌ كردار بێ‌تاوان نه‌بوو، كاتێ له‌سه‌ر قوربانگا ئیسحاقی كوڕی پێشكه‌ش كرد؟</VERS>
      <VERS vnumber="22">ده‌بینیت باوه‌ڕ به‌ كرداره‌كه‌ی له‌ كاردا بوو، باوه‌ڕه‌كه‌ش به‌ كردار ته‌واو بوو.</VERS>
      <VERS vnumber="23">نووسراوه‌كه‌ش هاته‌ دی كه‌ ده‌فه‌رمووێ: {ئیبراهیم باوه‌ڕی به‌ خودا هێنا، ئه‌مه‌شی به‌ ڕاستودروستی بۆ دانرا،} هه‌روه‌ها ناوی لێ‌نرا دۆستی خودا.</VERS>
      <VERS vnumber="24">ده‌بینن كه‌وا مرۆڤ به‌ كردار بێ‌تاوان ده‌بێت نه‌ك ته‌نها به‌ باوه‌ڕ.  </VERS>
      <VERS vnumber="25">
          به‌م شێوه‌یه‌ ڕاحابی داوێنپیس، ئایا به‌ كردار بێ‌تاوان نه‌بوو، كه‌ پێشوازی له‌ سیخوڕه‌كان كرد و به‌ ڕێگایه‌كی دیكه‌دا به‌ڕێی كردن؟</VERS>
      <VERS vnumber="26">چۆن له‌ش بێ ڕۆح مردووه‌، باوه‌ڕیش بێ كردار مردووه‌.  </VERS>
    </CHAPTER>
    <CHAPTER cnumber="3">
      <VERS vnumber="1">
          خوشكان و برایانم، زۆرتان مه‌بنه‌ فێركار، بزانن لێپرسینه‌وه‌ی قورسترمان له‌گه‌ڵ ده‌كرێت.</VERS>
      <VERS vnumber="2">چونكه‌ هه‌موومان له‌ زۆر شت ساتمه‌ ده‌كه‌ین. ئه‌گه‌ر یه‌كێك هه‌یه‌ له‌ قسه‌كردن ساتمه‌ ناكات، ئه‌وه‌ مرۆڤێكی ته‌واوه‌ و ده‌توانێت جڵه‌وی هه‌موو له‌ش بگرێته‌ ده‌ست.  </VERS>
      <VERS vnumber="3">
          ئه‌گه‌ر لغاو ده‌كه‌ینه‌ ده‌می ئه‌سپ تاكو گوێڕایه‌ڵمان بێت، هه‌موو له‌شی ئاراسته‌ بكه‌ین.</VERS>
      <VERS vnumber="4">سه‌یری كه‌شتی بكه‌ن، هه‌رچه‌نده‌ گه‌وره‌یه‌ و ڕه‌شه‌با ده‌یهاژوات، كه‌چی به‌ سه‌وڵێكی بچووك بۆ هه‌ر لایه‌ك كه‌شتیوان بیه‌وێت ڕابه‌رایه‌تی ده‌كرێت.</VERS>
      <VERS vnumber="5">به‌ هه‌مان شێوه‌ زمانیش ئه‌ندامێكی بچووكه‌، به‌ڵام شانازی به‌ گه‌وره‌ ده‌كات. ئاگرێكی بچووك چ دارستانێكی گه‌وره‌ ده‌سووتێنێ.</VERS>
      <VERS vnumber="6">زمان ئاگره‌، جیهانێكه‌ له‌ خراپه‌ له‌نێو ئه‌ندامانمان. هه‌موو له‌ش گڵاو ده‌كات و ئاگر له‌ بازنه‌ی ژیان به‌رده‌دات و خۆی به‌ دۆزه‌خ داده‌گیرسێت‌.  </VERS>
      <VERS vnumber="7">
          چونكه‌ هه‌موو جۆرێكی ئاژه‌ڵ و باڵنده‌ و خشۆك و بوونه‌وه‌ری ئاوی ده‌سته‌مۆ ده‌كرێت، ده‌سته‌مۆش كراوه‌ به‌ هۆی مرۆڤه‌وه‌‌.</VERS>
      <VERS vnumber="8">به‌ڵام كه‌س ناتوانێت زمان ده‌سته‌مۆ بكات. خراپه‌یه‌كه‌ ناگیرێت، پڕه‌ له‌ ژه‌هری كوشنده‌.  </VERS>
      <VERS vnumber="9">
          به‌مه‌ ستایشی خوداوه‌ند و باوك ده‌كه‌ین، هه‌ر به‌مه‌ش نه‌فره‌ت له‌و خه‌ڵكه‌ ده‌كه‌ین كه‌ له‌ شێوه‌ی خودا دروستكراون.</VERS>
      <VERS vnumber="10">ستایش و نه‌فره‌ت له‌ هه‌مان ده‌م دێته‌ ده‌ره‌وه‌. خوشكان و برایانم، ئه‌مه‌ په‌سه‌ند نییه‌.</VERS>
      <VERS vnumber="11">ئایا له‌ یه‌ك كانی‌دا سازگار و سوێر هه‌ڵده‌قوڵێت؟</VERS>
      <VERS vnumber="12">خوشكان و برایانم، ئایا دارهه‌نجیر زه‌یتوون ده‌گرێت، یان مێو هه‌نجیر؟ ئاواش كانی سوێر ئاوی سازگار نادات.  </VERS>
      <VERS vnumber="13">
          كێ له‌نێوتان‌دا دانا و تێگه‌یشتووه‌؟ با به‌ ڕه‌وشتی باشی كرداره‌كانی پیشان بدات كه‌ له‌ دڵنه‌رمی داناییه‌وه‌یه‌.</VERS>
      <VERS vnumber="14">به‌ڵام ئه‌گه‌ر چاوپیسی تاڵ و خۆپه‌رستیتان له‌ دڵ‌دا بوو، شانازی مه‌كه‌ن یان نكۆڵی له‌ ڕاستی مه‌كه‌ن.</VERS>
      <VERS vnumber="15">ئه‌م داناییه‌ له‌ سه‌ره‌وه‌ دانه‌به‌زیوه‌، به‌ڵكو زه‌مینی و مرۆڤانه‌ و شه‌یتانییه‌.</VERS>
      <VERS vnumber="16">چونكه‌ چاوپیسی و خۆپه‌رستی له‌كوێ بێت، شێوان و هه‌موو خراپه‌كارییه‌ك له‌وێیه‌.  </VERS>
      <VERS vnumber="17">
          به‌ڵام ئه‌و داناییه‌ی له‌ سه‌ره‌وه‌یه‌، یه‌كه‌م جار پاكه‌، دواتر ئاشتیخوازه‌، هه‌ستیاره‌، گوێڕایه‌ڵه‌، پڕ له‌ به‌زه‌ییه‌ و به‌روبوومی چاكه‌، لایه‌نگر نییه‌، دووڕوو نییه‌.</VERS>
      <VERS vnumber="18">ئاشتیسازان تۆوی ئاشتی ده‌چێنن و به‌رهه‌مه‌كه‌ی ڕاستودروستی ده‌بێت.  </VERS>
    </CHAPTER>
    <CHAPTER cnumber="4">
      <VERS vnumber="1">
          ئه‌م جه‌نگ و دژایه‌تییه‌ی له‌نێوانتان دایه‌، له‌كوێوه‌یه‌؟ ئایا لێره‌وه‌ نییه‌، له‌ هه‌وه‌سه‌كانتانه‌وه‌یه‌ كه‌ له‌ ئه‌ندامانتان‌دا ده‌جه‌نگێت؟</VERS>
      <VERS vnumber="2">هه‌وه‌س ده‌كه‌ن و ده‌ستتان ناكه‌وێت، ده‌كوژن و ئیره‌یی ده‌كه‌ن و ناتوانن وه‌ربگرن، دژایه‌تی ده‌كه‌ن و ده‌جه‌نگن. نیتانه‌، چونكه‌ له‌ خودا داوا ناكه‌ن.</VERS>
      <VERS vnumber="3">داوا ده‌كه‌ن و وه‌ری ناگرن، چونكه‌ به‌ پاڵنه‌ری خراپ داوا ده‌كه‌ن، تاكو له‌ هه‌وه‌سه‌كانتان خه‌رجی بكه‌ن.  </VERS>
      <VERS vnumber="4">
          ئه‌ی داوێنپیسان، نازانن دۆستایه‌تی جیهان دوژمنایه‌تی خودایه‌؟ بۆیه‌ ئه‌وه‌ی بیه‌وێت ببێته‌ دۆستی جیهان، ئه‌وا بووه‌ته‌ دوژمنی خودا.</VERS>
      <VERS vnumber="5">یاخود واده‌زانن نووسراوه‌كه‌ له‌خۆڕا ده‌فه‌رمووێ، خودا به‌ دڵگه‌رمی په‌رۆشه‌ به‌و ڕۆحه‌ی كه‌ تیامان‌دا نیشته‌جێی كردووه‌؟</VERS>
      <VERS vnumber="6">به‌ڵام نیعمه‌تی زیاتر ده‌دات، بۆیه‌ ده‌فه‌رمووێ:  {خودا به‌رهه‌ڵستی لووتبه‌رزه‌كان ده‌كات،به‌ڵام نیعمه‌ت ده‌داته‌ ڕۆح‌سووكه‌كان.} </VERS>
      <VERS vnumber="7">
          بۆیه‌ ملكه‌چی خودا بن. به‌رهه‌ڵستی شه‌یتان بكه‌ن، لێتان هه‌ڵدێت.</VERS>
      <VERS vnumber="8">له‌ خودا نزیك بنه‌وه‌، لێتان نزیك ده‌بێته‌وه‌. ده‌ستتان خاوێن بكه‌نه‌وه‌ ئه‌ی گوناهباران، دڵتان پاك‌بكه‌نه‌وه‌ ئه‌ی ڕاڕایه‌كان.</VERS>
      <VERS vnumber="9">خه‌فه‌ت بخۆن و بگریێن و شیوه‌ن بكه‌ن. پێكه‌نینتان بگۆڕن بۆ گریان و خۆشی بۆ خه‌فه‌ت.</VERS>
      <VERS vnumber="10">له‌به‌رده‌م خوداوه‌ند ڕۆح‌سووك بن، به‌رزتان ده‌كاته‌وه‌.  </VERS>
      <VERS vnumber="11">
          خوشكان، برایان، به‌ خراپه‌ باسی یه‌كتری مه‌كه‌ن. ئه‌وه‌ی به‌ خراپه‌ باسی براكه‌ی بكات یاخود براكه‌ی حوكم بدات، ئه‌وا به‌ خراپه‌ باسی ته‌ورات ده‌كات و ته‌ورات حوكم ده‌دات. ئه‌گه‌ر ته‌ورات حوكم بده‌یت، ئه‌وا به‌ ته‌ورات ناكه‌یت، به‌ڵكو دادوه‌ری بۆی.</VERS>
      <VERS vnumber="12">ته‌نها یه‌ك شه‌ریعه‌تدانه‌ر و دادوه‌ر هه‌یه‌، ئه‌و ده‌توانێت ڕزگار بكات و له‌ناوببات. جا تۆ كێی تاكو نزیكه‌كه‌ت حوكم بده‌یت؟  </VERS>
      <VERS vnumber="13">
          وه‌رن ئه‌وانه‌ی ده‌ڵێن: (ئه‌مڕۆ یان به‌یانی ده‌ڕۆین بۆ فڵان شار، ساڵێك له‌وێ ده‌بین و كاسبی ده‌كه‌ین و قازانج ده‌كه‌ین.)</VERS>
      <VERS vnumber="14">ئێوه‌ كه‌ نازانن به‌یانی چی ده‌بێت، ژیانتان چییه‌؟ چونكه‌ هه‌ڵمێكه‌، ماوه‌یه‌ك ده‌رده‌كه‌وێت، دواتر نامێنێت.</VERS>
      <VERS vnumber="15">له‌ جیاتی بڵێن: (ئه‌گه‌ر خوداوه‌ند خواستی له‌سه‌ر بوو و ژیاین، ئه‌مه‌ و ئه‌وه‌ ده‌كه‌ین.)</VERS>
      <VERS vnumber="16">به‌ڵام ئێوه‌ شانازی به‌ لووتبه‌رزیتان ده‌كه‌ن، هه‌موو شانازییه‌كی ئاواش خراپه‌.</VERS>
      <VERS vnumber="17">بۆیه‌ ئه‌وه‌ی بزانێت چاكه‌ بكات و نه‌یكات، گوناه‌ ده‌كات.  </VERS>
    </CHAPTER>
    <CHAPTER cnumber="5">
      <VERS vnumber="1">
          وه‌رن ئه‌ی ده‌وڵه‌مه‌نده‌كان، بگریێن و شیوه‌ن بكه‌ن بۆ ئه‌و ده‌رده‌سه‌رییه‌ی به‌سه‌رتان دێت.</VERS>
      <VERS vnumber="2">سامانتان بۆگه‌ن بووه‌ و به‌رگتان مۆرانه‌ لێی‌داوه‌،</VERS>
      <VERS vnumber="3">زێڕ و زیوتان داده‌خورێت، داخورانه‌كه‌شیان شایه‌تیتان له‌سه‌ر ده‌دات و وه‌ك ئاگر جه‌سته‌تان ده‌خوات. له‌ ڕۆژانی كۆتایی گه‌نجینه‌تان بۆ خۆتان كۆكرده‌وه‌.</VERS>
      <VERS vnumber="4">ئه‌وه‌تا كرێی ئه‌و كرێكارانه‌ی له‌ كێڵگه‌كانتان ڕنینیان كردووه‌ و نه‌تانداوه‌، دژی ئێوه‌ هاوار ده‌كات. هاواری سه‌پانانیش گه‌یشته‌ گوێی خوداوه‌ندی سوپاسالار.</VERS>
      <VERS vnumber="5">له‌سه‌ر زه‌وی به‌ سه‌ڵته‌نه‌ت و چێژ ژیاون، دڵی خۆتان وه‌ك دابه‌ستی بۆ ڕۆژی سه‌ربڕین ڕاگرتووه‌.</VERS>
      <VERS vnumber="6">بێ‌تاوانتان حوكم دا و كوشتتان، كه‌ به‌رهه‌ڵستیتان ناكات.  </VERS>
      <VERS vnumber="7">
          بۆیه‌ خوشكان و برایانم، تاكو هاتنه‌وه‌ی خوداوه‌ند ئارام بگرن. سه‌یر بكه‌ن چۆن جوتیار چاوه‌ڕێی به‌رهه‌مه‌ سه‌نگینه‌كه‌ی زه‌وی ده‌كات، بۆ بارانی پایز و به‌هار ئارام ده‌گرێت.</VERS>
      <VERS vnumber="8">ئێوه‌ش ئارام بگرن و دڵتان بچه‌سپێنن، چونكه‌ هاتنه‌وه‌ی خوداوه‌ند نزیك‌بۆته‌وه‌.</VERS>
      <VERS vnumber="9">خوشكان، برایان، بۆڵه‌بۆڵ له‌سه‌ر یه‌كتری مه‌كه‌ن، نه‌وه‌ك حوكم بدرێن. ئه‌وه‌تا دادوه‌ر له‌به‌رده‌رگا ڕاوه‌ستاوه‌.  </VERS>
      <VERS vnumber="10">
          خوشكان، برایان، نموونه‌ وه‌ربگرن له‌ به‌رگه‌ی ئازار و ئارامگرتنی ئه‌و پێغه‌مبه‌رانه‌ی كه‌ به‌ ناوی خوداوه‌ند قسه‌یان كرد.</VERS>
      <VERS vnumber="11">ئه‌وه‌تا ئێمه‌ به‌خته‌وه‌ران به‌ دانبه‌خۆداگرتوو داده‌نێن. دانبه‌خۆداگرتنی ئه‌یوبتان بیستووه‌ و له‌ كۆتایی‌دا خودا چی كرد، چونكه‌ خوداوه‌ند به‌زه‌یی زۆره‌ و میهره‌بانه‌.  </VERS>
      <VERS vnumber="12">
          خوشكان و برایانم، پێش هه‌موو شتێك، سوێند مه‌خۆن، نه‌ به‌ ئاسمان و نه‌ به‌ زه‌وی و نه‌ به‌ شتی دیكه‌. به‌ڵكو با (به‌ڵێ)تان به‌ڵێ بێت و (نه‌خێر)تان نه‌خێر بێت، نه‌وه‌ك بكه‌ونه‌ ژێر تاوانباركردن.  </VERS>
      <VERS vnumber="13">
          كامه‌تان ناخۆشی هه‌یه‌؟ با نوێژ بكات. كه‌س دڵخۆشه‌؟ با به‌ گۆرانی ستایش بكات.</VERS>
      <VERS vnumber="14">كامه‌تان نه‌خۆشه‌؟ با پیرانی كڵێسا بانگ بكات و نوێژی له‌سه‌ر بكه‌ن، به‌ ناوی خوداوه‌ندیش چه‌وری بكه‌ن.</VERS>
      <VERS vnumber="15">نوێژی باوه‌ڕ نه‌خۆش چاك‌ده‌كاته‌وه‌ و خوداوه‌ند هه‌ڵیده‌ستێنێته‌وه‌. ئه‌گه‌ر گوناهێكیشی كردبێت ده‌به‌خشرێت.</VERS>
      <VERS vnumber="16">بۆیه‌ بۆ یه‌كتری دان به‌ گوناهه‌كانتان بنێن، نوێژ بۆ یه‌كتری بكه‌ن تاكو چاكبنه‌وه‌. نوێژی مرۆڤی ڕاستودروست زۆر به‌هێز و كاریگه‌ره‌.  </VERS>
      <VERS vnumber="17">
          ئه‌لیاس مرۆڤێك بوو وه‌ك ئێمه‌ له‌ هه‌مان سروشت، به‌ گه‌رمی نوێژی كرد تاكو باران نه‌بارێت، ئیتر سێ ساڵ و نیو له‌سه‌ر زه‌وی نه‌باری.</VERS>
      <VERS vnumber="18">نوێژی كرده‌وه‌، ئاسمان بارانی دا و زه‌ویش به‌رهه‌می دا.</VERS>
      <VERS vnumber="19">خوشكان و برایانم، ئه‌گه‌ر یه‌كێكتان له‌ ڕاستی چه‌واشه‌ كرا و یه‌كێك گه‌ڕاندیه‌وه‌،</VERS>
      <VERS vnumber="20">با بزانێت ئه‌وه‌ی گوناهبارێك له‌ ڕێگای گومڕایی بگه‌ڕێنێته‌وه‌، ده‌روونێك له‌ مردن ڕزگار ده‌كات و زۆر گوناهیش داده‌پۆشێت.  </VERS>
    </CHAPTER>
  </BIBLEBOOK>
  <BIBLEBOOK bnumber="60" bname="1 Peter" bsname="1Pe">
    <CHAPTER cnumber="1">
      <VERS vnumber="1">په‌ترۆس، نێردراوی عیسای مه‌سیح،  بۆ بژارده‌كانی خودا، بێگانه‌ په‌راگه‌نده‌كان له‌ پۆنتۆس و گه‌لاتیا و كه‌پدۆكیا و ئاسیا و بیسینیا،</VERS>
      <VERS vnumber="2">به‌گوێره‌ی زانینی پێشووی خودای باوك بژاركراون، به‌ پیرۆزكردنی ڕۆحه‌كه‌ بۆ گوێڕایه‌ڵی عیسای مه‌سیح و پرژاندنی خوێنه‌كه‌ی: </VERS>
      <VERS vnumber="3">
          ستایش بۆ خودا، باوكی خوداوه‌ندمان عیسای مه‌سیح! به‌گوێره‌ی به‌زه‌ییه‌ فراوانه‌كه‌ی له‌دایكبوونه‌وه‌ی پێ به‌خشین بۆ هیوایه‌كی زیندوو به‌ هه‌ڵستانه‌وه‌ی عیسای مه‌سیح له‌نێو مردووان،</VERS>
      <VERS vnumber="4">بۆ میراتێك كه‌ نافه‌وتێت و گڵاو نابێت و كاڵ نابێته‌وه‌، بۆ ئێوه‌ له‌ ئاسمان پارێزراوه‌،</VERS>
      <VERS vnumber="5">ئێوه‌ كه‌ به‌ هێزی خودا پاسه‌وانی كراون به‌ باوه‌ڕ، بۆ ئه‌و ڕزگارییه‌ی ئاماده‌یه‌ له‌ كۆتایی زه‌مانه‌ ڕابگه‌یه‌ندرێ.</VERS>
      <VERS vnumber="6">به‌وه‌ی پێی دڵخۆش ده‌بن، هه‌رچه‌نده‌ بۆ ماوه‌یه‌ك ئێستا ده‌بێ به‌ده‌ست تاقیكردنه‌وه‌ جۆراوجۆره‌كان خه‌م بخۆن،</VERS>
      <VERS vnumber="7">تاكو سه‌لماندنی باوه‌ڕتان - كه‌ له‌ زێڕی له‌ناوچوو نرخدارتره‌ كه‌وا به‌ ئاگر تاقی ده‌كرێته‌وه‌ - بۆ ستایش و شكۆ و ڕێز بێت له‌ ئاشكراكردنی عیسای مه‌سیح‌دا.</VERS>
      <VERS vnumber="8">هه‌رچه‌نده‌ نه‌تانبینیوه‌ خۆشتان ده‌وێ، ئێستاش نایبینن باوه‌ڕی پێ ده‌هێنن و دڵخۆش ده‌بن به‌ شێوه‌یه‌ك هه‌ر باسی ناكرێت و شكۆداره‌،</VERS>
      <VERS vnumber="9">چونكه‌ ئامانجی باوه‌ڕتان به‌ده‌ست ده‌هێنن، واتا ڕزگاری ده‌روونتان.  </VERS>
      <VERS vnumber="10">
          ئه‌و ڕزگارییه‌ی پێغه‌مبه‌ران بۆی گه‌ڕان و پشكنییان، سه‌باره‌ت به‌و نیعمه‌ته‌ی بۆ ئێوه‌یه‌ پێشبینییان كرد،</VERS>
      <VERS vnumber="11">ده‌گه‌ڕان چ بارودۆخێك یان چ كاتێكه‌ ڕۆحی مه‌سیح دیاری ده‌كات كه‌ تیایان دایه‌، زوو شایه‌تییان داوه‌ بۆ ئازاره‌كانی مه‌سیح و ئه‌و شكۆمه‌ندییه‌ی دوای دێت.</VERS>
      <VERS vnumber="12">بۆیان ئاشكرا كرا كه‌ بۆ خۆیان نین، به‌ڵكو خزمه‌تی ئێوه‌یان ده‌كرد له‌و شتانه‌ی ئێستا پێتان ڕاگه‌یه‌نرا به‌هۆی ئه‌وانه‌ی موژده‌یان پێ به‌خشین به‌ ڕۆحی پیرۆز، كه‌ له‌ ئاسمانه‌وه‌ نێردراوه‌، فریشته‌كانیش به‌ په‌رۆشن بۆ بینینی.  </VERS>
      <VERS vnumber="13">
          بۆیه‌ با مێشكتان له‌ ئاماده‌باشی‌دا بێت، خۆڕاگر بن، هیواتان به‌ ته‌واوی له‌سه‌ر ئه‌و نیعمه‌ته‌ بێت كه‌ له‌ ئاشكراكردنی عیسای مه‌سیحه‌وه‌ دێت.</VERS>
      <VERS vnumber="14">وه‌ك منداڵی گوێڕایه‌ڵ، وه‌ك كاتی نه‌زانی خۆتان له‌گه‌ڵ هه‌وه‌سه‌ كۆنه‌كانتان مه‌گونجێنن،</VERS>
      <VERS vnumber="15">به‌ڵكو وه‌ك ئه‌وه‌ی بانگی كردوون پیرۆزه‌، ئێوه‌ش له‌ هه‌موو هه‌ڵسوكه‌وتێك پیرۆز بن،</VERS>
      <VERS vnumber="16">چونكه‌ نووسراوه‌: {پیرۆز بن، چونكه‌ من پیرۆزم.}  </VERS>
      <VERS vnumber="17">
          ئه‌گه‌ر له‌ باوك ده‌پاڕێنه‌وه‌، ئه‌وه‌ی بێ لایه‌نگری هه‌ر كه‌سێك به‌گوێره‌ی كرده‌وه‌كه‌ی حوكم ده‌دات، كه‌واته‌ له‌ كاتی نامۆییتان به‌ ترسه‌وه بژین.</VERS>
      <VERS vnumber="18">ده‌زانن به‌ شتی له‌ناوچووی وه‌ك زێڕ و زیو نه‌كڕاونه‌ته‌وه‌، له‌و ژیانه‌ پووچه‌ی له‌ باوباپیرانه‌وه‌ بۆتان مابۆوه‌،</VERS>
      <VERS vnumber="19">به‌ڵكو به‌ خوێنێكی گرانبه‌ها، خوێنی مه‌سیح، وه‌ك له‌ به‌رخێكی بێ له‌كه‌ و كه‌موكوڕی.</VERS>
      <VERS vnumber="20">له‌پێش دامه‌زراندنی جیهان هه‌ڵبژێردرابوو، له‌ پێناوی ئێوه‌دا له‌م ڕۆژگارانه‌ی دوایی ده‌ركه‌وت.</VERS>
      <VERS vnumber="21">به‌هۆیه‌وه‌ باوه‌ڕتان به‌ خودا هه‌یه‌، ئه‌وه‌ی له‌نێو مردووان هه‌ڵیستانده‌وه‌ و شكۆی دایێ، كه‌وا هیوا و باوه‌ڕتان به‌ خودا بێت.  </VERS>
      <VERS vnumber="22">
          به‌ گوێڕایه‌ڵیتان بۆ ڕاستی خۆتان پاك كردۆته‌وه‌ بۆ خۆشه‌ویستی برایانه‌ی بێ دووڕوویی، به‌ دڵێكی پاك به‌ توندی یه‌كتریتان خۆش‌بووێ.</VERS>
      <VERS vnumber="23">ئێوه‌ش له‌دایك بوونه‌وه‌، نه‌ك به‌ تۆوێكی فه‌وتاو به‌ڵكو نه‌فه‌وتاو، به‌ وشه‌ی زیندووی خودا كه‌ ده‌مێنێته‌وه‌.</VERS>
      <VERS vnumber="24">چونكه‌:  {هه‌موو مرۆڤێك وه‌ك گژوگیا وایه‌ وهه‌موو شكۆیه‌كه‌ی وه‌ك گوڵی ده‌شت وایه‌.گژوگیا وشك ده‌بێت و گوڵ هه‌ڵده‌وه‌رێ،</VERS>
      <VERS vnumber="25">به‌ڵام وشه‌ی خوداوه‌ند تاهه‌تایه‌ ده‌مێنێت.}  ئه‌مه‌ش ئه‌و وشه‌یه‌ كه‌ پێی موژده‌تان درایێ.  </VERS>
    </CHAPTER>
    <CHAPTER cnumber="2">
      <VERS vnumber="1">
          بۆیه‌ هه‌موو ڕق و هه‌موو فێڵ و دووڕوویی و چاوپیسی و هه‌موو زه‌مكردنێك دابكه‌نن.</VERS>
      <VERS vnumber="2">وه‌ك ساوای تازه‌ له‌دایك بوو، ئاره‌زووتان له‌ شیری ڕۆحی پاك بێت، تاكو به‌مه‌ بۆ ڕزگاری گه‌شه‌ بكه‌ن،</VERS>
      <VERS vnumber="3">چونكه‌ تامتان كردووه‌ كه‌ خوداوه‌ند چاكه‌.  </VERS>
      <VERS vnumber="4">
          ئه‌وه‌ی دێنه‌ لای، به‌ردێكی زیندووه‌ - له‌لایه‌ن خه‌ڵكه‌وه‌ ڕه‌تكراوه‌ته‌وه‌، به‌ڵام له‌لایه‌ن خودا بژارده‌یه‌ و گرانبه‌هایه‌ -</VERS>
      <VERS vnumber="5">ئێوه‌ش وه‌ك به‌ردی زیندوو له‌ خانوویه‌كی ڕۆحی بنیادنراون، بۆ كاهینیه‌تی پیرۆز، بۆ كردنی قوربانییه‌ ڕۆحییه‌ په‌سه‌نده‌كان بۆ خودا به‌هۆی عیسای مه‌سیح.</VERS>
      <VERS vnumber="6">چونكه‌ له‌ نووسراوه‌كان‌دا هاتووه‌:  {ئه‌وه‌تا من به‌ردێك له‌ سییۆن داده‌مه‌زرێنم،قولینچكی هه‌ڵبژێردراو و گرانبه‌ها،ئه‌وه‌ی باوه‌ڕی پێ بهێنێت شه‌رمه‌زار نابێ.}</VERS>
      <VERS vnumber="7">بۆیه‌ بۆ ئێوه‌ كه‌ باوه‌ڕتان هێناوه‌ ئه‌م به‌رده‌ گرانبه‌هایه‌، به‌ڵام بۆ بێ‌باوه‌ڕان،  {ئه‌و به‌رده‌ی وه‌ستاكان ڕه‌تیان كرده‌وه‌،بووه‌ به‌ردی قولینچك،}</VERS>
      <VERS vnumber="8">هه‌روه‌ها:  {به‌ردی ساتمه‌كردن وتاشه‌به‌ردی پێ هه‌ڵكه‌وتن.} </VERS>
      <VERS vnumber="9">
          به‌ڵام ئێوه‌ ڕه‌گه‌زێكی بژارده‌ن، كاهینیه‌تی شاهانه‌، نه‌ته‌وه‌یه‌كی پیرۆز، گه‌لی تایبه‌تی خودان، تاكو چاكییه‌كانی ئه‌وه‌ ڕابگه‌ێنن كه‌ بانگی كردوون له‌ تاریكییه‌وه‌ بۆ ڕووناكییه‌ سه‌یره‌كه‌ی.</VERS>
      <VERS vnumber="10">پێشتر گه‌ل نه‌بوون، به‌ڵام ئێستا گه‌لی خودان، پێشتر به‌زه‌ییتان وه‌رنه‌گرتبوو، به‌ڵام ئێستا به‌زه‌ییتان وه‌رگرت.  </VERS>
      <VERS vnumber="11">
          خۆشه‌ویستان، وه‌ك نامۆ و بێگانه‌ لێتان ده‌پاڕێمه‌وه‌ له‌ هه‌وه‌سه‌كانی له‌ش دوور بكه‌ونه‌وه‌، كه‌ دژی ده‌روون ده‌جه‌نگێت.</VERS>
      <VERS vnumber="12">با له‌نێو نه‌ته‌وه‌كان ڕه‌وشتتان باش بێت، تاكو كاتێ بوختانتان پێ ده‌كه‌ن گوایا ئێوه‌ به‌دكارن، كرده‌وه‌ چاكه‌كانتان ببینن و له‌ ڕۆژی به‌سه‌ركردنه‌وه‌ی خوداش ئه‌وان شكۆداری بكه‌ن.  </VERS>
      <VERS vnumber="13">
          له‌به‌ر خوداوه‌ند ملكه‌چی هه‌موو ده‌زگایه‌كی مرۆڤانه‌ بن: بۆ پاشا وه‌ك ده‌سه‌ڵاتدار،</VERS>
      <VERS vnumber="14">یان بۆ پارێزگاران وه‌ك نێردراوی ئه‌و بۆ سزادانی به‌دكاران و ستایشی چاكه‌كاران.</VERS>
      <VERS vnumber="15">چونكه‌ خواستی خودا ئاوایه‌، به‌ چاكه‌كاری نه‌زانی گێله‌كان بێ‌ده‌نگ بكه‌ن.</VERS>
      <VERS vnumber="16">وه‌ك مرۆڤی ئازاد بژین، به‌ڵام نه‌ك ئازادی په‌رده‌ی به‌دكاری بێت، به‌ڵكو وه‌ك به‌نده‌ی خودا بژین.</VERS>
      <VERS vnumber="17">ڕێز له‌ هه‌مووان بگرن، هاوباوه‌ڕانتان خۆش‌بووێ، له‌ خودا بترسن، ڕێز له‌ پاشا بگرن.  </VERS>
      <VERS vnumber="18">
          ئه‌ی كۆیله‌كان، به‌ هه‌موو ترسه‌وه‌ ملكه‌چی گه‌وره‌كانتان بن، نه‌ك ته‌نها بۆ چاك و دڵنه‌رمه‌كان، به‌ڵكو بۆ تونده‌كانیش،</VERS>
      <VERS vnumber="19">چونكه‌ ئه‌گه‌ر كه‌سێك له‌به‌ر ویژدانی به‌رامبه‌ر خودا به‌رگه‌ی ژانی ئازاری زۆرداری بگرێت، ئه‌مه‌ جێی ستایشه‌.</VERS>
      <VERS vnumber="20">به‌ڵام ئه‌گه‌ر هه‌ڵه‌تان كرد و لێتان درا و به‌رگه‌تان گرت، ئه‌مه‌ چ شانازییه‌كه‌؟ بۆیه‌ ئه‌گه‌ر چاكه‌ بكه‌ن و له‌ ئازاردا به‌رگه‌تان گرت، ئه‌مه‌ جێی ستایشه‌ له‌لای خودا.</VERS>
      <VERS vnumber="21">چونكه‌ بۆ ئه‌مه‌ بانگ‌كراون، له‌به‌ر ئه‌وه‌ی مه‌سیحیش له‌ پێناوتان ئازاری چێژت و نموونه‌ی بۆ به‌جێ‌هێشتن، تاكو به‌ هه‌نگاوه‌كانی‌دا بڕۆن.</VERS>
      <VERS vnumber="22">{ئه‌وه‌ی هیچ گوناهێكی نه‌كردبوو،فڕوفێڵی له‌سه‌ر زاری نه‌بوو.} </VERS>
      <VERS vnumber="23">
          ئه‌وه‌ی جنێوی پێ ده‌درا و جنێوی نه‌ده‌دایه‌وه‌، ئازار ده‌درا و هه‌ڕه‌شه‌ی نه‌ده‌كرد، به‌ڵكو خۆی ده‌دایه‌ ده‌ست ئه‌وه‌ی حوكمی دادپه‌روه‌رانه‌یه‌.</VERS>
      <VERS vnumber="24">ئه‌وه‌ی خودی خۆی له‌ له‌شی‌دا له‌سه‌ر دار گوناهه‌كانمانی هه‌ڵگرت، تاكو سه‌باره‌ت به‌ گوناه‌ بمرین و بۆ ڕاستودروستی بژین. به‌ برینه‌كانی ئه‌و چاكبوونه‌وه‌.</VERS>
      <VERS vnumber="25">چونكه‌ ئێوه‌ وه‌ك مه‌ڕی ونبوو وابوون، به‌ڵام ئێستا گه‌ڕانه‌وه‌ لای شوان و چاودێری گیانتان.  </VERS>
    </CHAPTER>
    <CHAPTER cnumber="3">
      <VERS vnumber="1">
          ئه‌ی ژنه‌كان، به‌ هه‌مان شێوه‌ ملكه‌چی مێرده‌كانتان بن، ته‌نانه‌ت ئه‌گه‌ر هه‌ندێكیان گوێڕایه‌ڵی وشه‌كه‌ش نه‌بوون، ئه‌وا ژنه‌كان بێ وشه‌ به‌ ڕه‌وشتیان ده‌یانبه‌نه‌وه‌،</VERS>
      <VERS vnumber="2">كاتێ خواترسی و ڕه‌وشتی پاكتان ببینن.</VERS>
      <VERS vnumber="3">با ڕازاوه‌ییتان ده‌ره‌كی نه‌بێت، له‌ ئه‌گریجه‌ی پرچ و زێڕ به‌خۆوه‌كردن و جلی باش له‌به‌ركردن،</VERS>
      <VERS vnumber="4">به‌ڵكو له‌ناو دڵتان شاراوه‌ و له‌ناونه‌چوو بێ، ڕازاندنه‌وه‌ی ڕۆحێكی نه‌رم و هێمن، ئه‌وه‌ی له‌لای خودا گرانبه‌هایه‌.</VERS>
      <VERS vnumber="5">چونكه‌ به‌م شێوه‌یه‌ ژنه‌ پیرۆزه‌كان له‌ كۆن‌دا، كه‌ هیوایان به‌ خودا بوو، خۆیان ده‌ڕازانده‌وه‌، ملكه‌چی مێرده‌كانیان ده‌بوون،</VERS>
      <VERS vnumber="6">وه‌ك سارا گوێڕایه‌ڵی ئیبراهیم بوو، به‌ گه‌وره‌ بانگی ده‌كرد. ئێوه‌ش بوونه‌ته‌ كچی ئه‌و، ئه‌گه‌ر چاكه‌ بكه‌ن و له‌ شتێك نه‌ترسن.  </VERS>
      <VERS vnumber="7">
          به‌ هه‌مان شێوه‌، مێرده‌كان، به‌ هه‌ستیاری له‌گه‌ڵ ژنه‌كانتان نیشته‌جێ بن وه‌ك له‌گه‌ڵ ده‌فرێكی مێیینه‌ی لاوازتر، ڕێزیان بگرن كه‌ هاومیراتی نیعمه‌تی ژیانن له‌گه‌ڵتان، تاكو نوێژه‌كانتان كۆسپی تێ‌نه‌كه‌وێت.  </VERS>
      <VERS vnumber="8">
          له‌ كۆتایی‌دا، هه‌مووتان یه‌ك بیروڕاتان هه‌بێ، هاوسۆزبن و خۆشه‌ویستی برایانه‌تان هه‌بێ، میهره‌بان و ڕۆح‌سووك بن.</VERS>
      <VERS vnumber="9">خراپه‌ به‌ خراپه‌ مه‌ده‌نه‌وه‌، نه‌ جنێویش به‌ جنێو، به‌ڵكو به‌ پێچه‌وانه‌وه‌ داوای به‌ره‌كه‌ت بكه‌ن، چونكه‌ بۆ ئه‌مه‌ بانگ‌كراون، تاكو ببنه‌ میراتگری به‌ره‌كه‌ت.</VERS>
      <VERS vnumber="10">چونكه‌  {ئه‌وه‌ی بیه‌وێت ژیانی خۆش‌بووێ وڕۆژانی باش ببینێت،با زمانی له‌ خراپه‌ بپارێزێت ولێوه‌كانی له‌ فێڵبازی.</VERS>
      <VERS vnumber="11">با له‌ خراپه‌ لابدات و چاكه‌ بكات،با به‌دوای ئاشتی‌دا بگه‌ڕێت و كۆششی بۆ بكات.</VERS>
      <VERS vnumber="12">چونكه‌ چاوانی خوداوه‌ند له‌سه‌ر ڕاستودروستانه‌ وگوێی له‌ پاڕانه‌وه‌كانیان ڕاگرتووه‌.به‌ڵام ڕووی خوداوه‌ند دژی خراپه‌كارانه‌.} </VERS>
      <VERS vnumber="13">
          كێ ئازارتان ده‌دات ئه‌گه‌ر بۆ چاكه‌ دڵگه‌رم بن؟</VERS>
      <VERS vnumber="14">به‌ڵام ئه‌گه‌ر له‌به‌ر ڕاستودروستی ئازارتان چێژت، ئه‌وا خۆزگه‌ به‌ ئێوه‌. {له‌وه‌ش مه‌ترسن كه‌ ئه‌وان لێی ده‌ترسن، مه‌تۆقن.}</VERS>
      <VERS vnumber="15">به‌ڵكو مه‌سیح وه‌ك خوداوه‌ند له‌ دڵتان‌دا ته‌رخان بكه‌ن، هه‌رده‌م ئاماده‌بن بۆ وه‌ڵامدانه‌وه‌ی هه‌ر یه‌كێك سه‌باره‌ت به‌م هیوایه‌ی له‌ ئێوه‌ دایه‌ بپرسێ، به‌ڵام به‌ دڵنه‌رمی و ڕێزه‌وه‌.</VERS>
      <VERS vnumber="16">هه‌روه‌ها ویژدانێكی باشتان هه‌یه‌، ئه‌وانه‌ی بوختان به‌ سه‌ربورده‌ باشه‌كانتان ده‌كه‌ن له‌ مه‌سیح‌دا شه‌رمه‌زار بن له‌ قسه‌كانیان.</VERS>
      <VERS vnumber="17">چونكه‌ باشتره‌، ئه‌گه‌ر خواستی خودا بێت، له‌به‌ر چاكه‌كاری ئازار بدرێن، نه‌ك خراپه‌كاری.</VERS>
      <VERS vnumber="18">چونكه‌ مه‌سیح ته‌نها جارێك له‌به‌ر گوناه‌ ئازار درا، بێ‌تاوان له‌ پێناوی تاوانباران، تاكو له‌ خودامان نزیك بكاته‌وه‌. جه‌سته‌ی مراندووه‌ به‌ڵام به‌ ڕۆحی پیرۆز زیندووه‌،</VERS>
      <VERS vnumber="19">به‌مه‌ش چوو و بۆ ڕۆحه‌ زیندانییه‌كان جاڕی دا.</VERS>
      <VERS vnumber="20">ئه‌وانه‌ی له‌ كۆن‌دا یاخی بوون، كاتێ خودا له‌ ڕۆژانی نوح‌دا به‌ پشوودرێژییه‌وه‌ چاوه‌ڕوان بوو، كه‌ كه‌شتییه‌كه‌ ئاماده‌ ده‌كرا، كه‌وا كه‌م كه‌سێكی تێدابوو، واتا هه‌شت كه‌س، به‌ ئاو ڕزگار بوون.</VERS>
      <VERS vnumber="21">ئه‌مه‌ش هێمای له‌ئاوهه‌ڵكێشانه‌ كه‌ ئێستا ڕزگارتان ده‌كات - نه‌ك سڕینه‌وه‌ی پیسی جه‌سته‌، به‌ڵكو به‌ڵێنی ویژدانێكی باش بۆ خودا - به‌ هه‌ڵستانه‌وه‌ی عیسای مه‌سیح،</VERS>
      <VERS vnumber="22">ئه‌وه‌ی به‌ره‌و ئاسمان ڕۆیشت و له‌ ده‌سته‌ڕاستی خودا دانیشت، فریشته‌ و ده‌سه‌ڵاتدار و هێزه‌كان ملكه‌چن بۆی.  </VERS>
    </CHAPTER>
    <CHAPTER cnumber="4">
      <VERS vnumber="1">
          وه‌ك مه‌سیح به‌ جه‌سته‌ ئازاری چێژت، ئێوه‌ش خۆتان به‌م بیروڕایه‌ چه‌كدار بكه‌ن، چونكه‌ ئه‌وه‌ی به‌ جه‌سته‌ ئازار بچێژێ له‌ گوناه‌ كردن ده‌وه‌ستێ،</VERS>
      <VERS vnumber="2">تاكو ئه‌و كاته‌ی به‌ جه‌سته‌ له‌ ژیان ماوه‌ بۆ هه‌وه‌سه‌ مرۆڤییه‌كان نه‌ژی، به‌ڵكو بۆ خواستی خودا.</VERS>
      <VERS vnumber="3">چونكه‌ به‌ستانه‌ له‌و كاته‌ی به‌سه‌رتان برد به‌ كردنی خواستی نه‌ته‌وان، له‌ به‌ڕه‌ڵایی، هه‌وه‌سبازی، سه‌رخۆشی، گه‌له‌گان، ئاهه‌نگی شه‌رابخواردنه‌وه‌، بت‌په‌رستی قێزه‌وه‌ن.</VERS>
      <VERS vnumber="4">له‌مه‌ سه‌رسام ده‌بن كه‌ له‌گه‌ڵیان ڕاناكه‌ن بۆ لافاوی هه‌مان به‌دڕه‌وشتی و جنێوتان پێ ده‌ده‌ن.</VERS>
      <VERS vnumber="5">به‌ڵام ئه‌وانه‌ هه‌ژمارد ده‌ده‌نه‌ ئه‌وه‌ی ئاماده‌یه‌ مردووان و زیندووان حوكم بدات.</VERS>
      <VERS vnumber="6">چونكه‌ بۆ ئه‌م هۆیه‌ موژده‌ درایه‌ مردووانیش، تاكو به‌گوێره‌ی خه‌ڵك له‌ جه‌سته‌دا حوكم بدرێن، به‌ڵام به‌گوێره‌ی خودا له‌ ڕۆح‌دا بژین.  </VERS>
      <VERS vnumber="7">
          كۆتایی هه‌موو شتێك نزیك‌بۆته‌وه‌. بۆیه‌ ژیر و چاوكراوه‌ بن تاكو نوێژ بكه‌ن.</VERS>
      <VERS vnumber="8">له‌ سه‌رووی هه‌موو شتێك خۆشه‌ویستیتان بۆ یه‌كتری به‌ هێز بێت، چونكه‌ خۆشه‌ویستی گوناهی زۆر داده‌پۆشێت.</VERS>
      <VERS vnumber="9">بێ بۆڵه‌بۆڵ خانه‌خوێی یه‌كتری بن.</VERS>
      <VERS vnumber="10">هه‌ریه‌كه‌ به‌گوێره‌ی ئه‌و به‌هره‌یه‌ی وه‌ریگرتووه‌، خزمه‌تی یه‌كتری پێ بكه‌ن، وه‌ك سه‌ركارێكی باش له‌سه‌ر نیعمه‌ته‌ جۆراوجۆره‌كانی خودا.</VERS>
      <VERS vnumber="11">ئه‌گه‌ر یه‌كێك قسه‌ ده‌كات با وه‌ك وشه‌كانی خودا بێت. ئه‌گه‌ر یه‌كێك خزمه‌ت ده‌كات وه‌ك به‌ هێزێك له‌ خوداوه‌ درا بێت، تاكو خودا له‌ هه‌موو شتێك‌دا شكۆدار بێت به‌ عیسای مه‌سیح، تاهه‌تایه‌ شكۆ و ده‌سه‌ڵات بۆ ئه‌وه‌. ئامین.  </VERS>
      <VERS vnumber="12">
          خۆشه‌ویستان، له‌لاتان سه‌یر نه‌بێ له‌ تاقیكردنه‌وه‌تان به‌ڵای سووتێنه‌ر توشتان دێت، وه‌ك بڵێی شتێكی سه‌یرتان به‌سه‌ر هاتووه‌،</VERS>
      <VERS vnumber="13">به‌ڵكو دڵخۆش بن وه‌كو به‌شداریتان له‌ ئازاره‌كانی مه‌سیح كرد، تاكو له‌ ئاشكراكردنی شكۆیه‌كه‌ی دڵخۆش و شادومان بن.</VERS>
      <VERS vnumber="14">ئه‌گه‌ر به‌ ناوی مه‌سیح جنێوتان پێ درا، خۆزگه‌ ده‌خوازرێ به‌ ئێوه‌، چونكه‌ ڕۆحی شكۆ و خودا دێته‌ سه‌رتان.</VERS>
      <VERS vnumber="15">با كه‌ستان وه‌ك بكوژێك یا دزێك یا به‌دكارێك یاخود یه‌كێك ده‌ست له‌ كاروباری خه‌ڵك وه‌ربدات ئازار نه‌چێژێ،</VERS>
      <VERS vnumber="16">به‌ڵام ئه‌گه‌ر وه‌ك مه‌سیحی، ئازار بدرێن، شه‌رم مه‌كه‌ن، به‌ڵكو به‌م ناوه‌ ستایشی خودا بكه‌ن.</VERS>
      <VERS vnumber="17">چونكه‌ كاتی ده‌ستپێكردنی لێپرسینه‌وه‌یه‌ له‌ گه‌لی خودا. ئه‌گه‌ر ده‌ستپێك له‌ ئێمه‌وه‌ بێت، كۆتایی ئه‌وانه‌ چی ده‌بێت كه‌ گوێڕایه‌ڵی ئینجیلی خودا نابن؟</VERS>
      <VERS vnumber="18">{ئه‌گه‌ر مرۆڤی ڕاستودروست به‌ زه‌حمه‌ت ڕزگاری ببێت،بۆ به‌دكار و گوناهكار چی ده‌بێ؟} </VERS>
      <VERS vnumber="19">
          بۆیه‌ ئه‌وانه‌ی به‌گوێره‌ی خواستی خودا ئازار ده‌درێن، با خۆیان بده‌نه‌ ده‌ست به‌دیهێنه‌ری دڵسۆز و به‌رده‌وام بن له‌ چاكه‌كاری.  </VERS>
    </CHAPTER>
    <CHAPTER cnumber="5">
      <VERS vnumber="1">
          داوا له‌و پیرانه‌ ده‌كه‌م كه‌ له‌ ناوتانن، وه‌ك پیرێكی هاوڕێ، شایه‌تی ئازاره‌كانی مه‌سیح و هاوبه‌شی ئه‌و شكۆیه‌ی وا ڕاده‌گه‌یه‌ندرێ:</VERS>
      <VERS vnumber="2">ئه‌و مێگه‌له‌ی خودا بله‌وه‌ڕێنن كه‌ له‌نێوانتان دایه‌، وه‌ك چاودێر خزمه‌ت بكه‌ن، نه‌ك به‌ ناچاری، به‌ڵكو به‌ ویسته‌وه‌ به‌گوێره‌ی خودا، نه‌ك بۆ ده‌ست‌كه‌وتی شه‌رمه‌زاری، به‌ڵكو به‌ چاڵاكییه‌وه‌،</VERS>
      <VERS vnumber="3">خۆتان مه‌سه‌پێنن به‌سه‌ر ئه‌وانه‌ی دراونه‌ته‌ ده‌ستتان، به‌ڵكو ببنه‌ نموونه‌ بۆ مێگه‌ل.</VERS>
      <VERS vnumber="4">كاتێكیش سه‌رۆكی شوانان ده‌رده‌كه‌وێ، تاجی شكۆ وه‌رده‌گرن كه‌ كاڵ نابێته‌وه‌.  </VERS>
      <VERS vnumber="5">
          ئه‌ی لاوه‌كان، به‌ هه‌مان شێوه‌ ملكه‌چی پیران بن، هه‌مووتان ڕۆح‌سووكی له‌به‌ربكه‌ن بۆ یه‌كتری، چونكه‌:  {خودا به‌رهه‌ڵستی لووتبه‌رزه‌كان ده‌كات،به‌ڵام نیعمه‌ت ده‌داته‌ ڕۆح‌سووكه‌كان.} </VERS>
      <VERS vnumber="6">
          بۆیه‌ له‌ ژێر ده‌ستی به‌ توانای خودا ڕۆح‌سووك بن، تاكو له‌ كاتی خۆی‌دا به‌رزتان بكاته‌وه‌.</VERS>
      <VERS vnumber="7">هه‌موو خه‌مێكتان بخه‌نه‌ سه‌ر ئه‌و، چونكه‌ ئه‌و بایه‌ختان پێ ده‌دات.  </VERS>
      <VERS vnumber="8">
          چاوكراوه‌ بن و ئێشك بگرن، شه‌یتانی دوژمنتان وه‌ك شێرێكی به‌ نه‌ڕه‌نه‌ڕ ده‌سووڕێته‌وه‌، ده‌گه‌ڕێ به‌دوای یه‌كێك تا بیخوات.</VERS>
      <VERS vnumber="9">به‌ربه‌ره‌كانێی بكه‌ن، چه‌سپاو بن له‌ باوه‌ڕ، بزانن خوشك و براكانیشتان له‌ جیهان‌دا هه‌مان ئازار ده‌چێژن.  </VERS>
      <VERS vnumber="10">
          خودای هه‌موو نیعمه‌تێك، ئه‌وه‌ی بانگی كردوون بۆ شكۆیه‌ تاهه‌تاییه‌كه‌ی له‌ عیسای مه‌سیح‌دا، كه‌ تۆزێك ئازارتان چێژت، خۆی ته‌واوكارتانه‌ و ده‌تانچه‌سپێنێت و به‌هێزتان ده‌كات و بناغه‌تان داده‌نێت.</VERS>
      <VERS vnumber="11">تاهه‌تایه‌ هێز بۆ ئه‌وه‌. ئامین  </VERS>
      <VERS vnumber="12">
          به‌هۆی سیلا، كه‌ به‌ برای دڵسۆزی ده‌زانم، به‌ كورتی بۆم نووسین، هانتان ده‌ده‌م و شایه‌تی ده‌ده‌م، ئه‌مه‌ نیعمه‌ته‌ ڕاسته‌قینه‌كه‌ی خودایه‌. تیای‌دا بچه‌سپێن.</VERS>
      <VERS vnumber="13">ئه‌وه‌ی له‌ بابل وه‌ك ئێوه‌ هه‌ڵبژێردراوه‌، سڵاوتان لێ‌ده‌كات، هه‌روه‌ها مه‌رقۆسی ڕۆڵه‌م.</VERS>
      <VERS vnumber="14">به‌ ماچی خۆشه‌ویستی سڵاو له‌ یه‌كتری بكه‌ن. ئاشتی بۆ هه‌مووتان بێت، ئێوه‌ی له‌ مه‌سیح‌دان.  </VERS>
    </CHAPTER>
  </BIBLEBOOK>
  <BIBLEBOOK bnumber="61" bname="2 Peter" bsname="2Pe">
    <CHAPTER cnumber="1">
      <VERS vnumber="1">شیمۆن په‌ترۆس، به‌نده‌ و نێردراوی عیسای مه‌سیح، </VERS>
      <VERS vnumber="2">
          نیعمه‌ت و ئاشتی بۆتان زیاد بێت، به‌ ناسینی خودا و عیسای خوداوه‌ندمان.  </VERS>
      <VERS vnumber="3">
          هێزه‌ خوداییه‌كه‌ی هه‌موو شتێكی بۆ ژیان و خواترسی به‌ ئێمه‌ به‌خشیوه‌، به‌هۆی ناسینی ئه‌وه‌ی بانگی كردین بۆ شكۆ و چاكییه‌كه‌ی،</VERS>
      <VERS vnumber="4">ئاواش به‌هۆی ئه‌مانه‌وه‌ به‌ڵێنه‌ به‌هادار و گه‌وره‌كانمان پێ‌درا، تاكو به‌هۆی ئه‌مانه‌ به‌شدار بین له‌ سروشتی خودایی و ڕابكه‌ین له‌و گه‌نده‌ڵییه‌ی جیهان كه‌ له‌ هه‌وه‌س دایه‌.  </VERS>
      <VERS vnumber="5">
          هه‌ر له‌به‌ر ئه‌مه‌ش هه‌موو تێكۆشانێك بكه‌ن تاكو چاكی بۆ باوه‌ڕتان زیاد بكه‌ن، بۆ چاكیێتی زانیاری،</VERS>
      <VERS vnumber="6">بۆ زانیاری خۆڕاگرتن، بۆ خۆڕاگرتن دانبه‌خۆداگرتن، بۆ دانبه‌خۆداگرتن خواترسی،</VERS>
      <VERS vnumber="7">بۆ خواترسی سۆزی برایانه‌، بۆ سۆزی برایانه‌ خۆشه‌ویستی.</VERS>
      <VERS vnumber="8">چونكه‌ ئه‌گه‌ر ئه‌وانه‌تان تێدابێت و زیاد بكات، واتان لێ‌ده‌كات بۆ ناسینی خوداوه‌ندمان عیسای مه‌سیح ته‌مبه‌ڵ و بێ‌به‌رهه‌م نه‌بن.</VERS>
      <VERS vnumber="9">چونكه‌ ئه‌وه‌ی ئه‌مانه‌ی نه‌بێت، ئه‌وا كوێر و كه‌مبینه‌، له‌ یادی چووه‌ له‌ گوناهه‌ كۆنه‌كانی پاك‌بێته‌وه‌.  </VERS>
      <VERS vnumber="10">
          خوشكان، برایان، بۆیه‌ زیاتریش تێبكۆشن بۆ چه‌سپاندنی هه‌ڵبژاردن و بانگه‌وازییه‌كه‌تان، چونكه‌ ئه‌گه‌ر ئه‌مانه‌تان كرد ئه‌وا هه‌رگیز ناكه‌ون،</VERS>
      <VERS vnumber="11">هه‌روه‌ها پێشوازییه‌كی گه‌رمتان لێ ده‌كرێ بۆ چوونه‌ ناوه‌وه‌ی شانشینی تاهه‌تایی خوداوه‌ند و ڕزگاركه‌رمان عیسای مه‌سیح.  </VERS>
      <VERS vnumber="12">
          بۆیه‌ به‌ته‌مام هه‌رده‌م ئه‌م شتانه‌تان به‌ یاد بهێنمه‌وه‌، هه‌رچه‌نده‌ له‌و ڕاستییه‌ی ئێستادا ده‌زانن و دامه‌زراون.</VERS>
      <VERS vnumber="13">به‌ڵام به‌ ڕاستی ده‌زانم، تاكو له‌م چادره‌دا بم، به‌ وریاكردنه‌وه‌ وه‌بیرتان بهێنمه‌وه‌،</VERS>
      <VERS vnumber="14">چونكه‌ ده‌زانم داكه‌ندنی ئه‌م چادره‌م نزیك‌بۆته‌وه‌، وه‌ك خوداوه‌ندمان عیسای مه‌سیح بۆی ده‌رخستم.</VERS>
      <VERS vnumber="15">هه‌روه‌ها تێده‌كۆشم تاكو دوای ده‌رچوونم هه‌رده‌م ئه‌م شتانه‌تان وه‌بیربێته‌وه‌.  </VERS>
      <VERS vnumber="16">
          چونكه‌ ئێمه‌ دوای ئه‌فسانه‌یه‌ك نه‌كه‌وتووینه‌ كه‌ زیره‌كانه‌ دروستكراوه‌، هاتنی خوداوه‌ندمان عیسای مه‌سیح و هێزه‌كه‌یمان پێ ناساندن، به‌ڵكو شایه‌تحاڵی پایه‌ به‌رزییه‌تی ئه‌وین.</VERS>
      <VERS vnumber="17">چونكه‌ كاتێ ڕێز و شكۆی له‌ خودای باوك وه‌رگرت، ده‌نگێكی ئاوا له‌ شكۆداری پایه‌ به‌رزه‌وه‌ بۆی هات: (ئه‌مه‌یه‌ كوڕی خۆشه‌ویستم، ئه‌وه‌ی زۆر پێی دڵشادم.)،</VERS>
      <VERS vnumber="18">ئێمه‌ش گوێمان له‌م ده‌نگه‌ بوو كه‌ له‌ ئاسمانه‌وه‌ هات، كاتێ له‌ شاخی پیرۆز له‌گه‌ڵی بووین.  </VERS>
      <VERS vnumber="19">
          هه‌روه‌ها وشه‌ی پێغه‌مبه‌رانمان هه‌یه‌ و چه‌سپاوتره‌، چاك ده‌كه‌ن ئه‌گه‌ر ئاگاداری بن، وه‌ك بۆ چرایه‌كی گه‌شاوه‌ له‌ شوێنێكی تاریك، تاكو ڕۆژ هه‌ڵدێت و ئه‌ستێره‌ی به‌یان له‌ دڵتان‌دا هه‌ڵدێت.</VERS>
      <VERS vnumber="20">له‌ سه‌رووی هه‌مووان ئه‌مه‌ بزانن، كه‌ هیچ پێشبینییه‌ك له‌ نووسراوه‌كه‌دا به‌ لێكدانه‌وه‌ی تایبه‌ت نابێت،</VERS>
      <VERS vnumber="21">چونكه‌ هه‌رگیز پێشبینی به‌ خواستی مرۆڤ نه‌هاتووه‌، به‌ڵكو مرۆڤن له‌ خوداوه‌ دوواون كه‌ به‌ ڕۆحی پیرۆز هه‌ڵگیراون.  </VERS>
    </CHAPTER>
    <CHAPTER cnumber="2">
      <VERS vnumber="1">
          به‌ڵام له‌نێو گه‌له‌كه‌ پێغه‌مبه‌ری درۆزن هه‌بوون، وه‌ك له‌نێوان ئێوه‌ش‌دا مامۆستای درۆزن ده‌بێت، ئه‌وانه‌ی به‌ نهێنی فێركردنی چه‌وتی له‌ناوبه‌ر ده‌هێننه‌ ناوه‌وه‌، ته‌نانه‌ت نكۆڵی له‌ خوداوه‌ند ده‌كه‌ن كه‌ ئه‌وانی كڕییه‌وه‌، له‌ناوچوونێكی خێرا به‌سه‌ر خۆیان‌دا ده‌هێنن.</VERS>
      <VERS vnumber="2">زۆریش به‌دوای به‌ڕه‌ڵاییه‌كانیان ده‌كه‌ون، له‌به‌ر ئه‌وان كفر به‌ ڕێبازی ڕاستی ده‌كرێت.</VERS>
      <VERS vnumber="3">له‌ چاوچنۆكییان به‌ قسه‌ی هه‌ڵپه‌سێردراو بازرگانیتان پێ ده‌كه‌ن، ئه‌وانه‌ی له‌ كۆنه‌وه‌ حوكمدانیان به‌تاڵ هه‌ڵناوه‌شێته‌وه‌ و له‌ناوچوونیان نانوێت.  </VERS>
      <VERS vnumber="4">
          چونكه‌ خودا به‌زه‌یی به‌ فریشته‌ نه‌هاته‌وه‌ كه‌ گوناهیان كرد، به‌ڵكو فڕێی‌دانه‌ قووڵایی تاریكی دۆزه‌خ و ده‌ستگیری كردن تاكو بۆ لێپرسینه‌وه‌ هه‌ڵبگیرێن.</VERS>
      <VERS vnumber="5">هه‌روه‌ها كه‌ به‌زه‌یی به‌ جیهانی كۆن نه‌هاته‌وه‌ كاتێ لافاوی هێنایه‌ سه‌ر جیهانی خوانه‌ناسان، به‌ڵكو نوحی جاڕده‌ری ڕاستودروستی له‌گه‌ڵ حه‌وت كه‌سی دیكه‌ پاراست.</VERS>
      <VERS vnumber="6">كاتێ‌ شاره‌كانی سه‌دوم و عه‌مۆرای تاوانبار كرد به‌ تێكدانی ته‌واو و ئه‌وانی كرده‌ خۆڵه‌مێش، كردنییه‌ په‌ند بۆ خوانه‌ناسان.</VERS>
      <VERS vnumber="7">كاتێ‌ ڵوتی پیاوچاكی ده‌رباز كرد كه‌ له‌ به‌ڕه‌ڵایی به‌دكاران بێزار بوو</VERS>
      <VERS vnumber="8">- چونكه‌ ئه‌و پیاوچاكه‌ كه‌ له‌نێویان‌دا ده‌ژیا، گوێی له‌ كرده‌وه‌ خراپه‌كانیان ده‌بوو و ده‌یبینی، ڕۆژ به‌ ڕۆژ گیانی ڕاستودروستی ئازار ده‌درا -</VERS>
      <VERS vnumber="9">ئه‌گه‌ر وابێت، خوداوه‌ند ده‌زانێت چۆن له‌خواترسان له‌ تاقیكردنه‌وه‌ ده‌رباز بكات و خوانه‌ناسان تاكو ڕۆژی لێپرسینه‌وه‌ له‌ ژێر سزادان بهێڵێته‌وه‌،</VERS>
      <VERS vnumber="10">به‌ تایبه‌تی ئه‌وانه‌ی له‌ هه‌وه‌سی گڵاوی كه‌وتوونه‌ته‌ دوای جه‌سته‌، سووكایه‌تی به‌ ده‌سه‌ڵات ده‌كه‌ن.  چاونه‌ترس و كه‌لله‌ڕه‌قن، ناترسن بوختان به‌ شكۆداران بكه‌ن،</VERS>
      <VERS vnumber="11">له‌وێ‌دا فریشته‌كان به‌تواناتر و به‌هێزترن، له‌ ئاماده‌گی خوداوه‌نده‌وه‌ حوكمی بوختانیان له‌سه‌ر پێشكه‌ش ناكه‌ن.</VERS>
      <VERS vnumber="12">به‌ڵام ئه‌وانه‌ وه‌ك ئاژه‌ڵی به‌سته‌زمانن، به‌ زگماك بۆ ڕاوكردن و كوشتنن، بوختان به‌وه‌ ده‌كه‌ن كه‌ لێی نازانن، به‌ گه‌نده‌ڵی خۆیان له‌ناوده‌چن.  </VERS>
      <VERS vnumber="13">
          وه‌كو كرێی خراپی خراپه‌كانیان وه‌ربگرن. وا داده‌نێن چێژ به‌ درێژایی ڕۆژ له‌ سه‌ڵته‌نه‌ت دایه‌، له‌كه‌ و كه‌موكوڕی، چێژ له‌ فێڵه‌كانیان وه‌رده‌گرن، به‌شداری خوانه‌كانتان ده‌كه‌ن.</VERS>
      <VERS vnumber="14">چاویان پڕه‌ له‌ داوێنپیسی و له‌ گوناه‌ ناوه‌ستن، ده‌روونه‌ له‌رزۆكه‌كان هه‌ڵده‌خه‌ڵه‌تێنن، دڵیان به‌ چڵێسی ڕاهێنراوه‌، ئه‌وانه‌ منداڵی نه‌فره‌تن.</VERS>
      <VERS vnumber="15">له‌ ڕێگای ڕاستی لایان داوه‌ و چه‌واشه‌ كراون، دوای ڕێبازی به‌لعامی كوڕی به‌عۆر كه‌وتن، ئه‌وه‌ی حه‌زی له‌ كرێی خراپه‌كاری بوو،</VERS>
      <VERS vnumber="16">به‌ڵام سه‌رزه‌نشتی سه‌رپێچییه‌كه‌ی وه‌رگرت، گوێدرێژی بێزمان به‌ ده‌نگی مرۆڤانه‌ هاته‌ دووان و سه‌رشێتی ئه‌و پێغه‌مبه‌ره‌ی ڕاگرت.  </VERS>
      <VERS vnumber="17">
          ئه‌وانه‌ كانی بێ ئاون، هه‌ورن به‌ گه‌رده‌لوول ده‌هاژوورێن، ڕه‌شایی تاریكییان بۆ هه‌ڵگیراوه‌.</VERS>
      <VERS vnumber="18">چونكه‌ كه‌ به‌ قسه‌ی گه‌وره‌ و به‌تاڵ ده‌دووێن، به‌ هه‌وه‌سه‌كانی جه‌سته‌ له‌ به‌ڕه‌ڵایی، ئه‌وانه‌ هه‌ڵده‌خه‌ڵه‌تێنن كه‌ تازه‌ هه‌ڵاتوون له‌ ده‌ست ئه‌وانه‌ی له‌ گومڕایی‌دا ده‌ژیان.</VERS>
      <VERS vnumber="19">به‌ڵێنی ئازادییان پێ ده‌ده‌ن، كه‌چی خۆیان كۆیله‌ی گه‌نده‌ڵین - - چونكه‌ مرۆڤ كۆیله‌ی هه‌ر شتێكه‌ به‌سه‌ری‌دا زاڵ بێت.</VERS>
      <VERS vnumber="20">له‌به‌ر ئه‌وه‌ی ئه‌گه‌ر له‌ گڵاوی جیهان‌دا هه‌ڵاتبوون به‌ ناسینی خوداوه‌ند و ڕزگاركه‌رمان عیسای مه‌سیح، دیسان تێی‌ده‌كه‌ونه‌وه‌ و زاڵ ده‌بن، ئاوا كۆتاییان له‌ سه‌ره‌تایان خراپتر ده‌بێت.</VERS>
      <VERS vnumber="21">چونكه‌ باشتر بوو ڕێگای ڕاستودروستییان نه‌ناسی بووایه‌، له‌وه‌ی ناسییان و دوایی له‌و ڕاسپارده‌ پیرۆزه‌ی پێیان درا هه‌ڵگه‌ڕانه‌وه‌.</VERS>
      <VERS vnumber="22">ئه‌و په‌نده‌ ڕاسته‌یان له‌سه‌ر ده‌چه‌سپێت: {سه‌گ گه‌ڕایه‌وه‌ سه‌ر ڕشانه‌وه‌كه‌ی،} هه‌روه‌ها: (به‌رازی شۆردراو گه‌ڕایه‌وه‌ ناو چڵپاو.)  </VERS>
    </CHAPTER>
    <CHAPTER cnumber="3">
      <VERS vnumber="1">
          خۆشه‌ویستان، ئه‌مه‌ دووه‌مین نامه‌یه‌ بۆتان ده‌نووسم، تیایان‌دا به‌ یادتان ده‌هێنمه‌وه‌ تاكو بیری پاكتان بوروژێنم،</VERS>
      <VERS vnumber="2">هه‌روه‌ها تاكو وته‌كانی پێغه‌مبه‌ره‌ پیرۆزه‌كان و ڕاسپارده‌ی خوداوه‌ند و ڕزگاركه‌ر كه‌ به‌هۆی نێردراوانتان دراون بێنه‌وه‌ یادتان.  </VERS>
      <VERS vnumber="3">
          له‌ سه‌رووی هه‌مووان ئه‌وه‌ بزانن، له‌ ڕۆژانی كۆتایی‌دا گاڵته‌جاڕ دێن گاڵته‌ ده‌كه‌ن، دوای هه‌وه‌سه‌كانیان ده‌كه‌ون،</VERS>
      <VERS vnumber="4">ده‌ڵێن: (كوانێ به‌ڵێنی هاتنه‌وه‌ی؟ له‌و كاته‌ی باوكانمان له‌ كۆنه‌وه‌ مردوون، له‌ سه‌ره‌تای به‌دیهێنانه‌وه‌ هه‌موو شتێك وه‌ك خۆیه‌تی.)</VERS>
      <VERS vnumber="5">به‌ ئه‌نقه‌ست پشتگوێ ده‌خه‌ن كه‌ له‌ كۆنه‌وه‌ به‌ وشه‌ی خودا ئاسمان هه‌بووه‌، زه‌ویش له‌ ئاو و به‌ ئاو شێوه‌ی كێشراوه‌،</VERS>
      <VERS vnumber="6">به‌هۆی ئه‌م ئاوه‌ش له‌و كات جیهان ئاوی لێ هه‌ڵستا و له‌ناوچوو.</VERS>
      <VERS vnumber="7">به‌ڵام زه‌وی و ئاسمانی ئێستا به‌ هه‌مان وشه‌ بۆ ئاگر هه‌ڵگیراون، بۆ ڕۆژی لێپرسینه‌وه‌ و له‌ناوچوونی خوانه‌ناسان پارێزراون.  </VERS>
      <VERS vnumber="8">
          به‌ڵام خۆشه‌ویستان ته‌نها ئه‌م شته‌تان له‌یاد نه‌چێت، ڕۆژێك له‌لای خوداوه‌ند وه‌ك هه‌زار ساڵه‌ و هه‌زار ساڵیش وه‌ك ڕۆژێكه‌.</VERS>
      <VERS vnumber="9">خوداوه‌ند سه‌باره‌ت به‌ به‌ڵێنه‌كه‌ی خاو نییه‌، وه‌ك هه‌ندێك به‌ خاوی ده‌زانن، به‌ڵام له‌گه‌ڵمان پشوو درێژه‌، نایه‌وێت كه‌س له‌ناوبچێت، به‌ڵكو هه‌موو بۆ تۆبه‌كردن بێن.  </VERS>
      <VERS vnumber="10">
          به‌ڵام ڕۆژی خوداوه‌ند وه‌ك دز دێت، تیای‌دا به‌ ده‌نگێكی به‌رز ئاسمان نامێنێت، به‌ سووتان توخمه‌كان له‌ناوده‌چن، زه‌وی و ئه‌و كارانه‌ی تیای دایه‌ نامێنێت.  </VERS>
      <VERS vnumber="11">
          كه‌ هه‌موو ئه‌و شتانه‌ له‌ناوبچن، ئیتر پێویسته‌ ئێوه‌ چ جۆره‌ مرۆڤێك بن؟ ده‌بێت به‌ پیرۆزی و له‌خواترسی بژین،</VERS>
      <VERS vnumber="12">چاوه‌ڕوانی ڕۆژی خودا ده‌كه‌ن و په‌له‌ له‌ هاتنی ده‌كه‌ن، چونكه‌ تیای‌دا ئاسمان به‌ ئاگر له‌ناوده‌چێت، توخمه‌كانیش به‌ سووتان ده‌توێنه‌وه‌.</VERS>
      <VERS vnumber="13">به‌ڵام به‌گوێره‌ی به‌ڵێنه‌كه‌ی ئێمه‌ چاوه‌ڕوانی ئاسمانی نوێ و زه‌وی نوێین، ڕاستودروستیش تیای‌دا نیشته‌جێیه‌.  </VERS>
      <VERS vnumber="14">
          خۆشه‌ویستان، كه‌ چاوه‌ڕێی ئه‌و شته‌ ده‌كه‌ن، تێبكۆشن بۆ ئه‌وه‌ی بێ له‌كه‌یی و بێ گله‌یی له‌ ئاشتی‌دا له‌لای ئه‌و بدۆزنه‌وه‌.</VERS>
      <VERS vnumber="15">بزانن كه‌ پشوودرێژی خوداوه‌ندمان ڕزگارییه‌، وه‌ك پۆڵۆسی برای خۆشه‌ویستمان به‌گوێره‌ی ئه‌و داناییه‌ی پێی دراوه‌ بۆی نووسین،</VERS>
      <VERS vnumber="16">وه‌ك له‌ هه‌موو نامه‌كانی له‌مه‌ڕ ئه‌و شتانه‌ دوواوه‌، ئه‌وه‌ی هه‌ندێك شتی تێدایه‌ گرانه‌ بۆ تێگه‌یشتن، نه‌زان و نه‌چه‌سپاوه‌كان وه‌ك نووسراوه‌كانی دیكه‌ ده‌شێوێنن، بۆ له‌ناوچوونی خۆیان.  </VERS>
      <VERS vnumber="17">
          بۆیه‌ خۆشه‌ویستان، چونكه‌ ئێوه‌ له‌پێشا ده‌زانن، ئاگاداری خۆتان بن، نه‌وه‌ك به‌ خراپه‌ی سه‌رپێچیكاران چه‌واشه‌ بن و له‌ چه‌سپاوی خۆتان بكه‌ون.</VERS>
      <VERS vnumber="18">به‌ڵكو له‌ نیعمه‌ت و ناسینی خوداوه‌ند و ڕزگاركه‌رمان عیسای مه‌سیح گه‌شه‌ بكه‌ن. شكۆی ئێستا و تاهه‌تایه‌ بۆ ئه‌وه‌. ئامین.  </VERS>
    </CHAPTER>
  </BIBLEBOOK>
  <BIBLEBOOK bnumber="62" bname="1 John" bsname="1Jn">
    <CHAPTER cnumber="1">
      <VERS vnumber="1">ئه‌وه‌ی له‌ سه‌ره‌تاوه‌ بوو، ئه‌وه‌ی گوێمان لێی‌بوو، ئه‌وه‌ی به‌ چاوی خۆمان بینیمان، ئه‌وه‌ی ته‌ماشامان كرد و ده‌ستمان پێی كه‌وت، سه‌باره‌ت به‌ وشه‌ی ژیان -</VERS>
      <VERS vnumber="2">ژیانه‌كه‌ ده‌ركه‌وت، ژیانی تاهه‌تاییمان بینی و شایه‌تی ده‌ده‌ین و بۆتانی ڕاده‌گه‌یێنین، ئه‌وه‌ی له‌لای باوكه‌كه‌ بوو و بۆمان ده‌ركه‌وت -</VERS>
      <VERS vnumber="3">ئه‌وه‌ی بینیمان و بیستمان پێتانی ڕاده‌گه‌یێنین، تاكو ئێوه‌ش له‌گه‌ڵمان هاوبه‌شیتان هه‌بێت. هاوبه‌شی ئێمه‌ش له‌گه‌ڵ باوك و كوڕه‌كه‌یه‌تی، عیسای مه‌سیح.</VERS>
      <VERS vnumber="4">ئه‌مانه‌ ده‌نووسین تاكو خۆشیمان ته‌واو بێت.  </VERS>
      <VERS vnumber="5">
          ئه‌مه‌ش ئه‌و په‌یامه‌یه‌ كه‌ له‌ومان بیست و پێتانی ڕاده‌گه‌یێنین: خودا ڕووناكییه‌، هیچ تاریكی تێدا نییه‌.</VERS>
      <VERS vnumber="6">ئه‌گه‌ر بڵێین هاوبه‌شیمان له‌گه‌ڵی‌دا هه‌یه‌ و به‌ تاریكی‌دا بڕۆین، ئه‌وا درۆ ده‌كه‌ین و ڕاست ناكه‌ین،</VERS>
      <VERS vnumber="7">به‌ڵام ئه‌گه‌ر به‌ ڕووناكی‌دا بڕۆین، وه‌ك ئه‌و له‌ ڕووناكی دایه‌، ئه‌وا له‌گه‌ڵ یه‌كتری هاوبه‌شیمان هه‌یه‌ و خوێنی عیسای كوڕه‌كه‌ی له‌ هه‌موو گوناهێك پاكمان ده‌كاته‌وه‌.  </VERS>
      <VERS vnumber="8">
          ئه‌گه‌ر بڵێین گوناهمان نییه‌، ئه‌وا خۆمان هه‌ڵده‌خه‌ڵه‌تێنین و ڕاستی له‌ ئێمه‌دا نییه‌.</VERS>
      <VERS vnumber="9">ئه‌گه‌ر دانمان به‌ گوناهه‌كانمان نا، ئه‌وا دڵسۆز و دادپه‌روه‌ره‌، ته‌نانه‌ت له‌ گوناهه‌كانمان خۆش ده‌بێت و له‌ هه‌موو ناڕه‌واییه‌ك پاكمان ده‌كاته‌وه‌.</VERS>
      <VERS vnumber="10">ئه‌گه‌ر بڵێین گوناهمان نه‌كردووه‌، ئه‌وا به‌ درۆزنی داده‌نێین و وشه‌كه‌ی له‌ ئێمه‌دا نییه‌.  </VERS>
    </CHAPTER>
    <CHAPTER cnumber="2">
      <VERS vnumber="1">
          منداڵه‌كانم، ئه‌مانه‌تان بۆ ده‌نووسم تاكو گوناه‌ نه‌كه‌ن. به‌ڵام ئه‌گه‌ر یه‌كێك گوناهی كرد، ئه‌وا له‌لای باوكه‌كه‌ داكۆكیكارمان هه‌یه‌ - - عیسای مه‌سیح، ڕاستودروسته‌كه‌.</VERS>
      <VERS vnumber="2">ئه‌و كه‌فاره‌تی گوناهه‌كانمانه‌، نه‌ك ته‌نها هی ئێمه‌، به‌ڵكو گوناهه‌كانی هه‌موو جیهان.  </VERS>
      <VERS vnumber="3">
          به‌مه‌ ده‌زانین ئه‌ومان ناسیوه‌، ئه‌گه‌ر ڕاسپارده‌كانی بپارێزین.</VERS>
      <VERS vnumber="4">ئه‌وه‌ی وتی: (ناسیومه‌) و ڕاسپارده‌كانی نه‌پارێزێت، ئه‌وا درۆزنه‌ و ڕاستی تێدا نییه‌.</VERS>
      <VERS vnumber="5">به‌ڵام ئه‌وه‌ی وشه‌كه‌ی ئه‌و بپارێزێت، ئه‌وا به‌ ڕاستی خۆشه‌ویستی خودا له‌مه‌دا ته‌واوه‌. به‌مه‌ ده‌زانین ئێمه‌ له‌و داین:</VERS>
      <VERS vnumber="6">ئه‌وه‌ی وتی: (له‌ودا چه‌سپاوم) ده‌بێت به‌ هه‌مان ئه‌و شێوه‌یه‌ی عیسا ژیاوه‌ ئاوا بژیێت.  </VERS>
      <VERS vnumber="7">
          خۆشه‌ویستان، ڕاسپارده‌یه‌كی نوێتان بۆ نانووسم، به‌ڵكو ڕاسپارده‌یه‌كی كۆنه‌، له‌ سه‌ره‌تاوه‌ له‌لاتان بوو. ڕاسپارده‌ كۆنه‌كه‌ ئه‌و په‌یامه‌یه‌ كه‌ له‌ سه‌ره‌تادا گوێتان لێی‌بوو.</VERS>
      <VERS vnumber="8">له‌گه‌ڵ ئه‌وه‌ش‌دا ڕاسپارده‌یه‌كی نوێتان بۆ ده‌نووسم، ئه‌و ڕاستییه‌ی له‌ ئه‌و و ئێوه‌دا هه‌یه‌، چونكه‌ تاریكی به‌سه‌رچوو، وا ڕووناكییه‌ ڕاسته‌قینه‌كه‌ پڕشنگ ده‌داته‌وه‌.  </VERS>
      <VERS vnumber="9">
          ئه‌وه‌ی وتی: (له‌ ڕووناكی‌دام) و ڕقی له‌ خوشكی یان له‌ براكه‌ی ببێته‌وه‌، ئه‌وه‌ تا ئێستا له‌ تاریكی دایه‌.</VERS>
      <VERS vnumber="10">ئه‌وه‌ی خوشكی یان براكه‌ی خۆش‌بووێ له‌ ڕووناكی‌دا ده‌چه‌سپێت و كۆسپی تێدا نییه‌.</VERS>
      <VERS vnumber="11">به‌ڵام ئه‌وه‌ی ڕقی له‌ برای خۆی ببێته‌وه‌، له‌ تاریكی دایه‌ و به‌ تاریكی‌دا ده‌ڕوات، نازانێت بۆ كوێ مل ده‌نێت، چونكه‌ تاریكی چاوی كوێر كردووه‌.</VERS>
      <VERS vnumber="12">بۆ ئێوه‌ ده‌نووسم، منداڵه‌كان،چونكه‌ له‌به‌ر ناوی ئه‌و گوناهه‌كانتان به‌خشرا.</VERS>
      <VERS vnumber="13">بۆ ئێوه‌ ده‌نووسم، باوكه‌كان،چونكه‌ ئه‌وه‌تان ناسیوه‌ كه‌ له‌ سه‌ره‌تاوه‌یه‌.بۆ ئێوه‌ ده‌نووسم، لاوه‌كان،چونكه‌ خراپه‌كارتان به‌زاند.بۆ ئێوه‌م ده‌نووسم، منداڵه‌كان،چونكه‌ باوكه‌كه‌تان ناسیوه‌.</VERS>
      <VERS vnumber="14">بۆ ئێوه‌م نووسی، باوكه‌كان،چونكه‌ ئه‌وه‌تان ناسیوه‌ كه‌ له‌ سه‌ره‌تاوه‌یه‌.بۆ ئێوه‌م نووسی، لاوه‌كان،چونكه‌ به‌هێزن،وشه‌ی خوداتان تێدا چه‌سپاوه‌ وخراپه‌كارتان به‌زاندووه‌. </VERS>
      <VERS vnumber="15">
          نه‌ جیهانتان خۆش‌بووێت، نه‌ ئه‌و شتانه‌ی له‌ جیهان دایه‌. ئه‌گه‌ر یه‌كێك جیهانی خۆش‌بووێ، ئه‌وا خۆشه‌ویستی باوكه‌كه‌ی تێدا نییه‌.</VERS>
      <VERS vnumber="16">له‌به‌ر ئه‌وه‌ی هه‌موو ئه‌وه‌ی له‌ جیهان دایه‌، هه‌وه‌سی جه‌سته‌ و هه‌وه‌سی چاو و سه‌ڵته‌نه‌تی ژیانه‌، له‌ باوكه‌كه‌وه‌ نییه‌، به‌ڵكو له‌ جیهانه‌وه‌یه‌.</VERS>
      <VERS vnumber="17">جیهان و هه‌وه‌سه‌كانی به‌سه‌رده‌چن، به‌ڵام ئه‌وه‌ی به‌ خواستی خودا ده‌كات تاهه‌تایه‌ ده‌چه‌سپێت.  </VERS>
      <VERS vnumber="18">
          منداڵه‌كان، ئه‌وا دوا كاتژمێره‌. وه‌ك بیستووتانه‌ دژه‌ مه‌سیح دێت، ئێستاش زۆر دژه‌ مه‌سیح هاتوون، به‌مه‌ ده‌زانین دوا كاتژمێره‌.</VERS>
      <VERS vnumber="19">ئه‌وان لێمان جیا بوونه‌وه‌، به‌ڵام له‌ ئێمه‌ نه‌بوون، چونكه‌ ئه‌گه‌ر له‌ ئێمه‌ بوونایه‌، له‌گه‌ڵمان ده‌مانه‌وه‌، به‌ڵام تاكو ده‌ربخه‌ن كه‌سیان له‌ ئێمه‌ نین.  </VERS>
      <VERS vnumber="20">
          ئێوه‌ش له‌لایه‌ن پیرۆزه‌كه‌وه‌ ده‌ستنیشان‌كردنتان هه‌یه‌ و هه‌مووتان ڕاستی ده‌زانن.</VERS>
      <VERS vnumber="21">بۆ ئێوه‌ نانووسم چونكه‌ ڕاستی نازانن، به‌ڵكو چونكه‌ ده‌یزانن و هیچ درۆیه‌ك له‌ ڕاستییه‌كه‌وه‌ نییه‌.</VERS>
      <VERS vnumber="22">كێ درۆزنه‌؟ ئه‌وه‌ی نكۆڵی بكات كه‌ عیسا مه‌سیحه‌كه‌یه‌. ئه‌مه‌ دژه‌ مه‌سیحه‌، نكۆڵی له‌ باوك و كوڕه‌كه‌ ده‌كات.</VERS>
      <VERS vnumber="23">هه‌ر كه‌سێك نكۆڵی له‌ كوڕه‌كه‌ بكات باوكه‌كه‌ی نابێت، ئه‌وه‌ش دان به‌ كوڕه‌كه‌ بنێت باوكه‌كه‌شی ده‌بێت.  </VERS>
      <VERS vnumber="24">
          ئه‌وه‌ی له‌ سه‌ره‌تادا بیستتان با له‌ ئێوه‌دا بچه‌سپێت. ئه‌گه‌ر ئه‌وه‌ی له‌ سه‌ره‌تادا بیستتان له‌ ئێوه‌دا بچه‌سپێت، ئه‌وا له‌ كوڕ و باوكه‌كه‌دا ده‌چه‌سپێن.</VERS>
      <VERS vnumber="25">ئه‌مه‌یه‌ ئه‌و به‌ڵێنه‌ی ئه‌و پێی‌داوین، ژیانی تاهه‌تایی.  </VERS>
      <VERS vnumber="26">
          ئه‌مانه‌م بۆ ئێوه‌ نووسی له‌مه‌ڕ ئه‌وانه‌ی هه‌وڵ ده‌ده‌ن چه‌واشه‌تان بكه‌ن،</VERS>
      <VERS vnumber="27">ئێوه‌ش ئه‌و ده‌ستنیشان‌كردنه‌ی لێیتان وه‌رگرتووه‌، له‌ ئێوه‌دا چه‌سپاوه‌، پێویستتان به‌ كه‌س نییه‌ فێرتان بكات. به‌ڵكو هه‌روه‌ك ده‌ستنیشان‌كردنه‌كه‌ی هه‌موو شتێكتان فێرده‌كات، ڕاسته‌ و درۆ نییه‌، وه‌ك فێری كردوون، تیای‌دا بچه‌سپێن.  </VERS>
      <VERS vnumber="28">
          ئێستاش منداڵان، تیای‌دا بچه‌سپێن، تاكو كاتێ ده‌ركه‌وت متمانه‌مان هه‌بێت، كه‌ هاته‌وه‌ شه‌رمی لێ نه‌كه‌ین.  </VERS>
      <VERS vnumber="29">
          ئه‌گه‌ر بزانن ئه‌و ڕاستودروسته‌، بزانن كه‌وا هه‌ر كه‌سێك ڕاستودروستی بكات له‌ ئه‌وه‌وه‌ له‌دایك بووه‌.  </VERS>
    </CHAPTER>
    <CHAPTER cnumber="3">
      <VERS vnumber="1">
          ته‌ماشا بكه‌ن باوكه‌كه‌ چ خۆشه‌ویستییه‌كی پێ داوین، تاكو پێمان ده‌ووترێ منداڵی خودا! ئێمه‌ش ئاواین! بۆیه‌ جیهان نامانناسێت، چونكه‌ ئه‌وی نه‌ناسیوه‌.</VERS>
      <VERS vnumber="2">خۆشه‌ویستان، ئێستا منداڵی خوداین، هێشتا ده‌رنه‌كه‌وتووه‌ ده‌بینه‌ چی. به‌ڵام ده‌زانین كاتێ ئه‌و ده‌رده‌كه‌وێت ئێمه‌ وه‌ك ئه‌و ده‌بین، چونكه‌ وه‌ك خۆی ده‌یبینین.</VERS>
      <VERS vnumber="3">هه‌ر كه‌سێك ئه‌م هیوایه‌ی به‌و هه‌بێت، هه‌روه‌ك ئه‌و پاكه‌، خۆی پاك‌ده‌كاته‌وه‌.  </VERS>
      <VERS vnumber="4">
          هه‌ر كه‌سێك گوناه‌ بكات سه‌رپێچی ده‌كات، چونكه‌ گوناه‌ سه‌رپێچییه‌.</VERS>
      <VERS vnumber="5">ده‌زانن ئه‌و ده‌ركه‌وتووه‌ تاكو گوناه‌ لابدات، خۆی گوناهی تێدا نییه‌.</VERS>
      <VERS vnumber="6">هه‌ر كه‌سێك له‌ودا بچه‌سپێت به‌رده‌وام نابێت له‌ گوناه‌ كردن. هه‌ر كه‌سێك به‌ به‌رده‌وام گوناه‌ بكات نه‌ بینیوویه‌تی و نه‌ ناسیویه‌تی.  </VERS>
      <VERS vnumber="7">
          منداڵه‌كان، با كه‌س چه‌واشه‌تان نه‌كات. ئه‌وه‌ی ڕاستودروستی بكات ڕاستودروسته‌، وه‌ك ئه‌ویش ڕاستودروسته‌.</VERS>
      <VERS vnumber="8">ئه‌وه‌ی گوناه‌ بكات له‌ ئیبلیسه‌، چونكه‌ ئیبلیس له‌ سه‌ره‌تاوه‌ گوناهی كرده‌وه‌. كوڕی خودا بۆ ئه‌مه‌ ده‌ركه‌وت، تاكو كاره‌كانی ئیبلیس تێكبدات.</VERS>
      <VERS vnumber="9">هه‌ر كه‌سێك له‌ خوداوه‌ له‌دایك بووبێت به‌رده‌وام نابێت له‌ گوناه‌ كردن، چونكه‌ تۆوی خودا تیای‌دا ده‌چه‌سپێت و ناتوانێت به‌رده‌وام‏ بێت له‌ گوناه‌ كردن، له‌به‌ر ئه‌وه‌ی له‌ خوداوه‌ له‌دایك بووه‌.</VERS>
      <VERS vnumber="10">منداڵی خودا و منداڵی ئیبلیس به‌مه‌ ده‌رده‌كه‌ون: هه‌ر كه‌سێك ڕاستودروستی نه‌كات له‌ خودا نییه‌، هه‌روه‌ك ئه‌وه‌ی خوشكی یان برای خۆی خۆش نه‌وێت.  </VERS>
      <VERS vnumber="11">
          چونكه‌ ئه‌مه‌ ئه‌م په‌یامه‌یه‌ كه‌ له‌ سه‌ره‌تا بیستتان، كه‌وا یه‌كترمان خۆش‌بووێ.</VERS>
      <VERS vnumber="12">وه‌ك قابیل مه‌بن، كه‌ سه‌ر به‌ خراپه‌كار بوو و برای خۆی كوشت. بۆچی كوشتی؟ چونكه‌ كاره‌كانی ئه‌و خراپ بوون و هی براكه‌ی ڕاستودروست.</VERS>
      <VERS vnumber="13">خوشكان، برایان، لاتان سه‌یر نه‌بێت ئه‌گه‌ر جیهان ڕقی لێتان بێته‌وه‌.</VERS>
      <VERS vnumber="14">ده‌زانین له‌ مردنه‌وه‌ بۆ ژیان گواستراینه‌وه‌، چونكه‌ برایانمان خۆش‌ده‌وێت. ئه‌وه‌ی خۆشه‌ویستی نه‌بێت له‌ مردن‌دا ده‌مێنێته‌وه‌.</VERS>
      <VERS vnumber="15">هه‌ر كه‌سێك ڕقی له‌ خوشكی یان براكه‌ی ببێته‌وه‌ بكوژه‌، ده‌زانن هیچ بكوژێك له‌ ژیانی تاهه‌تایی‌دا نامێنێته‌وه‌.  </VERS>
      <VERS vnumber="16">
          به‌مه‌ خۆشه‌ویستیمان زانی: عیسای مه‌سیح ژیانی خۆی بۆ ئێمه‌ دانا. ئێمه‌ش ده‌بێت ژیانی خۆمان بۆ برایان دابنێین.</VERS>
      <VERS vnumber="17">ئه‌وه‌ی ماڵی دونیای هه‌بێت و خوشكی یان براكه‌ی خۆی به‌ نه‌داری بینی و دڵی لێی ڕه‌ق كرد، چۆن خۆشه‌ویستی خودای تێدا ده‌مێنێته‌وه‌؟</VERS>
      <VERS vnumber="18">منداڵان، با به‌ وشه‌ و زمان خۆشه‌ویستی نه‌كه‌ین، به‌ڵكو به‌ كردار و به‌ ڕاستی.</VERS>
      <VERS vnumber="19">به‌مه‌ ده‌زانین سه‌ر به‌ ڕاستین، هه‌روه‌ها چۆن دڵمان ئاسووده‌ ده‌بێت له‌ ئاماده‌گی ئه‌و</VERS>
      <VERS vnumber="20">كاتێ دڵمان سه‌ركۆنه‌مان ده‌كات، خودا له‌ دڵمان گه‌وره‌تره‌ و هه‌موو شتێك ده‌زانێت.  </VERS>
      <VERS vnumber="21">
          خۆشه‌ویستان، ئه‌گه‌ر دڵمان سه‌ركۆنه‌مان نه‌كات، ئه‌وا له‌به‌رده‌م خودا دڵنیا ده‌بین،</VERS>
      <VERS vnumber="22">هه‌رچییه‌كی لێ داوا بكه‌ین لێی وه‌رده‌گرین، چونكه‌ ڕاسپارده‌كانی ده‌پارێزین و ئه‌وه‌ ده‌كه‌ین كه‌ به‌دڵیه‌تی.</VERS>
      <VERS vnumber="23">ئه‌مه‌ش ڕاسپارده‌كه‌یه‌تی: باوه‌ڕمان به‌ ناوی عیسای مه‌سیحی كوڕه‌كه‌ی هه‌بێت و یه‌كتریمان خۆش‌بووێ، وه‌ك ڕایسپاردووین.</VERS>
      <VERS vnumber="24">ئه‌وه‌ی ڕاسپارده‌كانی بپارێزێت، له‌ودا نیشته‌جێیه‌ و ئه‌ویش له‌م، به‌مه‌ش ده‌زانین ئه‌و له‌ ئێمه‌دا نیشته‌جێیه‌، به‌و ڕۆحه‌ی كه‌ پێی‌داوین.  </VERS>
    </CHAPTER>
    <CHAPTER cnumber="4">
      <VERS vnumber="1">
          خۆشه‌ویستان، بڕوا به‌ هه‌موو ڕۆحێك مه‌كه‌ن، به‌ڵكو ڕۆحه‌كان تاقی بكه‌نه‌وه‌، بزانن ئایا له‌ خوداوه‌یه‌، چونكه‌ زۆر پێغه‌مبه‌ری درۆزن هاتوونه‌ته‌ جیهان.</VERS>
      <VERS vnumber="2">ڕۆحی خودا به‌مه‌ ده‌ناسنه‌وه‌: هه‌ر ڕۆحێك دان بنێت كه‌ عیسای مه‌سیح له‌ جه‌سته‌دا هاتووه‌، له‌لایه‌ن خوداوه‌یه‌،</VERS>
      <VERS vnumber="3">به‌ڵام هه‌ر ڕۆحێكیش دان به‌ عیسا نه‌نێت، له‌ خوداوه‌ نییه‌. ئه‌و ڕۆحه‌ دژه‌ مه‌سیحه‌ كه‌ بیستووتانه‌ دێت و ئێستا وا له‌ جیهان دایه‌.  </VERS>
      <VERS vnumber="4">
          منداڵه‌كان، ئێوه‌ له‌ خوداوه‌ن، ئه‌وانتان به‌زاندووه‌، چونكه‌ ئه‌وه‌ی له‌ ئێوه دایه‌ گه‌وره‌تره‌ له‌وه‌ی له‌ جیهان دایه‌.</VERS>
      <VERS vnumber="5">ئه‌وانه‌ له‌ جیهانه‌وه‌ن، بۆیه‌ ئه‌وه‌ی له‌ جیهانه‌وه‌یه‌ ده‌یڵێن و جیهان گوێیان لێ ده‌گرێت.</VERS>
      <VERS vnumber="6">ئێمه‌ له‌ خوداوه‌ین و ئه‌وه‌ی خودا بناسێت گوێمان لێ ده‌گرێت، به‌ڵام ئه‌وه‌ی له‌ خوداوه‌ نه‌بێت گوێمان لێ ناگرێت. ڕۆحی ڕاستی و ڕۆحی چه‌واشه‌ به‌مه‌ ده‌ناسین.  </VERS>
      <VERS vnumber="7">
          خۆشه‌ویستان، با یه‌كتریمان خۆش‌بووێ، چونكه‌ خۆشه‌ویستی له‌ خوداوه‌یه‌ و هه‌ر كه‌سێك خۆشه‌ویستی هه‌بێت له‌ خوداوه‌ له‌دایك بووه‌ و خودا ده‌ناسێت.</VERS>
      <VERS vnumber="8">ئه‌وه‌ی خۆشه‌ویستی نه‌بێت خودای نه‌ناسیوه‌، چونكه‌ خودا خۆشه‌ویستییه‌.</VERS>
      <VERS vnumber="9">به‌مه‌ خۆشه‌ویستی خودا له‌نێوانمان‌دا ده‌ركه‌وت: خودا كوڕه‌ تاقانه‌كه‌ی نارده‌ جیهان تاكو به‌هۆیه‌وه‌ بژین.</VERS>
      <VERS vnumber="10">خۆشه‌ویستی له‌مه‌ دایه‌: نه‌ك ئێمه‌ خودامان خۆش‌ویست، به‌ڵكو ئه‌و خۆشی‌ویستین و كوڕه‌كه‌ی بۆ كه‌فاره‌تی گوناهه‌كانمان نارد.</VERS>
      <VERS vnumber="11">خۆشه‌ویستان، ئه‌گه‌ر خودا به‌م شێوه‌یه‌ خۆشی‌ویستین، پێویسته‌ له‌سه‌رمان یه‌كتریمان خۆش‌بووێ.</VERS>
      <VERS vnumber="12">هه‌رگیز كه‌س خودای نه‌بینیوه‌. ئه‌گه‌ر یه‌كتریمان خۆش‌بووێ خودا له‌ ناومان‌دا نیشته‌جێ ده‌بێت و خۆشه‌ویستییه‌كه‌ی له‌ ناومان‌دا ته‌واوه‌.  </VERS>
      <VERS vnumber="13">
          به‌مه‌ ده‌زانین له‌ ئه‌ودا نیشته‌جێ ده‌بین و ئه‌ویش له‌ ئێمه‌، چونكه‌ ئه‌و له‌ ڕۆحی خۆی پێی‌داوین.</VERS>
      <VERS vnumber="14">ئێمه‌ش بینیمان و شایه‌تی ده‌ده‌ین، كه‌وا باوكه‌كه‌ كوڕه‌كه‌ی وه‌ك ڕزگاركه‌ری جیهان ناردووه‌.</VERS>
      <VERS vnumber="15">ئه‌وه‌ی دان بنێت كه‌وا عیسا كوڕی خودایه‌، خودا له‌ودا نیشته‌جێ ده‌بێت و ئه‌ویش له‌ خودا.</VERS>
      <VERS vnumber="16">ئێمه‌ش ئه‌و خۆشه‌ویستییه‌ی خودا كه‌ بۆ ئێمه‌یه‌ ناسیمان و باوه‌ڕمان پێ‌كرد.  خودا خۆشه‌ویستییه‌. ئه‌وه‌ی له‌ خۆشه‌ویستی‌دا نیشته‌جێ بێت له‌ خودا نیشته‌جێ ده‌بێت و خوداش له‌ودا.</VERS>
      <VERS vnumber="17">به‌مه‌ خۆشه‌ویستی له‌گه‌ڵمان ته‌واو ده‌كرێت، تاكو له‌ ڕۆژی لێپرسینه‌وه‌دا دڵنیا بین، چونكه‌ ئێمه‌ش له‌م جیهانه‌دا وه‌كو ئه‌و ده‌بین.</VERS>
      <VERS vnumber="18">خۆشه‌ویستی ترسی تێدا نییه‌، به‌ڵكو خۆشه‌ویستی ته‌واو ترس ده‌رده‌كاته‌ ده‌ره‌وه‌، چونكه‌ ترس له‌ سزاوه‌ دێت. ئه‌وه‌ی بترسێت له‌ خۆشه‌ویستی‌دا ته‌واو نه‌بووه‌.  </VERS>
      <VERS vnumber="19">
          خۆشمان‌ده‌وێت، چونكه‌ یه‌كه‌م جار ئه‌و خۆشی‌ویستووین.</VERS>
      <VERS vnumber="20">ئه‌گه‌ر یه‌كێك وتی: (خودام خۆش‌ده‌وێت) و ڕقی له‌ خوشكی یان براكه‌ی بێته‌وه‌، ئه‌وه‌ درۆزنه‌. چونكه‌ ئه‌وه‌ی خوشك و برای خۆی خۆش نه‌وێت كه‌ بینیوویه‌تی، ناتوانێت خودای خۆش‌بووێ كه‌ نه‌یبینیوه‌.</VERS>
      <VERS vnumber="21">له‌ ئه‌وه‌وه‌ ئه‌م ڕاسپارده‌یه‌مان دراوه‌تێ: ئه‌وه‌ی خودای خۆش‌بووێ، با خوشكه‌كه‌ و براكه‌شی خۆش‌بووێ.  </VERS>
    </CHAPTER>
    <CHAPTER cnumber="5">
      <VERS vnumber="1">
          هه‌ر كه‌سێك باوه‌ڕی هه‌بێت كه‌ عیسا مه‌سیحه‌، ئه‌وه‌ له‌ خوداوه‌ له‌دایك بووه‌. هه‌ر كه‌سێك باوكی خۆش‌بووێ، ئه‌وه‌شی خۆش‌ده‌وێت كه‌ لێی له‌دایك بووه‌.</VERS>
      <VERS vnumber="2">به‌مه‌ ده‌زانین منداڵانی خودامان خۆش‌ده‌وێت: كه‌ خودامان خۆش‌بووێ و به‌ ڕاسپارده‌كانی بكه‌ین.</VERS>
      <VERS vnumber="3">چونكه‌ ئه‌مه‌ خۆش‌ویستنه‌ بۆ خودا، ڕاسپارده‌كانی بپارێزین، ڕاسپارده‌كانیشی قورس نین.</VERS>
      <VERS vnumber="4">چونكه‌ هه‌ر كه‌سێك له‌ خوداوه‌ له‌دایك بووبێت جیهان ده‌به‌زێنێت، ئه‌مه‌ش ئه‌و سه‌ركه‌وتنه‌یه‌ كه‌ جیهان ده‌به‌زێنێت، باوه‌ڕمانه‌.</VERS>
      <VERS vnumber="5">كێیه‌ جیهان ده‌به‌زێنێت؟ ته‌نها ئه‌و كه‌سه‌ی باوه‌ڕی هه‌یه‌ كه‌ عیسا كوڕی خودایه‌.  </VERS>
      <VERS vnumber="6">
          ئه‌مه‌ ئه‌وه‌یه‌ كه‌ به‌ ئاو و خوێن هاتووه‌، عیسای مه‌سیح، نه‌ك ته‌نها به‌ ئاو، به‌ڵكو به‌ ئاو و به‌ خوێن. ڕۆحی پیرۆزیش شایه‌تی ده‌دات، چونكه‌ ڕۆحه‌كه‌ ڕاستییه‌.</VERS>
      <VERS vnumber="7">ئه‌وانه‌ی شایه‌تی ده‌ده‌ن سێیانن:</VERS>
      <VERS vnumber="8">ڕۆح و ئاو و خوێن، ئه‌و سێیانه‌ش بۆ یه‌كێكن.</VERS>
      <VERS vnumber="9">ئه‌گه‌ر شایه‌تی خه‌ڵك وه‌رده‌گرین، ئه‌وا شایه‌تی خودا گه‌وره‌تره‌، چونكه‌ ئه‌مه‌ شایه‌تی خودایه‌ سه‌باره‌ت به‌ كوڕه‌كه‌ی داویه‌تی.</VERS>
      <VERS vnumber="10">ئه‌وه‌ی باوه‌ڕ به‌ كوڕی خودا بهێنێت ئه‌م شایه‌تییه‌ له‌ خۆی‌دا هه‌یه‌. ئه‌وه‌ی باوه‌ڕ به‌ خودا نه‌كات خودا به‌ درۆزن داده‌نێت، چونكه‌ باوه‌ڕ به‌و شایه‌تییه‌ ناكات كه‌ خودا سه‌باره‌ت به‌ كوڕه‌كه‌ی داویه‌تی.</VERS>
      <VERS vnumber="11">ئه‌مه‌ش شایه‌تییه‌كه‌یه‌: خودا ژیانی تاهه‌تایی پێ داوین و ئه‌و ژیانه‌ش له‌ كوڕه‌كه‌ی دایه‌.</VERS>
      <VERS vnumber="12">ئه‌وه‌ی كوڕكه‌ی هه‌بێت ژیانی هه‌یه‌، ئه‌وه‌ی كوڕی خودای نه‌بێت، ژیانی نابێت.  </VERS>
      <VERS vnumber="13">
          ئه‌مانه‌م بۆ ئێوه‌ نووسی كه‌ باوه‌ڕتان به‌ ناوی كوڕی خودا هه‌یه‌، تاكو بزانن ژیانی تاهه‌تاییتان هه‌یه‌.</VERS>
      <VERS vnumber="14">ئه‌مه‌ش ئه‌و متمانه‌یه‌ كه‌ به‌ومان هه‌یه‌، ئه‌گه‌ر به‌گوێره‌ی ویستی خۆی داوای شتێك بكه‌ین، گوێمان لێ ده‌گرێت.</VERS>
      <VERS vnumber="15">ئه‌گه‌ر بزانین گوێمان لێ ده‌گرێت - هه‌رچییه‌ك داوا بكه‌ین - ده‌زانین ئه‌وه‌ی لێیمان داوا كردووه‌ هه‌مانه‌.  </VERS>
      <VERS vnumber="16">
          ئه‌گه‌ر یه‌كێك خوشكه‌كه‌ی یان براكه‌ی ببینێت گوناهێك ده‌كات ئه‌نجامه‌كه‌ی مردن نه‌بێت، پێویسته‌ بۆی بپاڕێته‌وه‌، خوداش ژیانی ده‌داتێ. مه‌به‌ستم ئه‌وانه‌ی گوناه‌ ده‌كه‌ن به‌ره‌و مردن نییه‌. گوناه‌ هه‌یه‌ به‌ره‌و مردنه‌، بۆ ئه‌مه‌ ناڵێم داوا بكرێت.</VERS>
      <VERS vnumber="17">هه‌موو ناڕه‌واییه‌ك گوناهه‌ به‌ڵام گوناهیش هه‌یه‌ به‌ره‌و مردن نییه‌.  </VERS>
      <VERS vnumber="18">
          ده‌زانین هه‌ر كه‌سێك له‌ خوداوه‌ له‌دایك بوو بێت به‌رده‌وام نابێت له‌ گوناه‌ كردن، به‌ڵكو ئه‌وه‌ی له‌ خوداوه‌ له‌ دایك بووه‌ خۆی ده‌پارێزێت و خراپه‌كار ده‌ستی لێ نادات.</VERS>
      <VERS vnumber="19">ده‌زانین له‌ خوداوه‌ین و هه‌موو جیهان له‌ ژێر ده‌ستی خراپه‌كار دانراوه‌.</VERS>
      <VERS vnumber="20">هه‌روه‌ها ده‌زانین كه‌وا كوڕی خودا هات و چاوی كردینه‌وه‌ تاكو ئه‌و بناسین كه‌ ڕاستییه‌. ئێمه‌ش له‌و كه‌سه‌ داین كه‌ ڕاستییه‌، له‌ كوڕه‌كه‌ی، عیسای مه‌سیح. ئه‌و خودای ڕاسته‌قینه‌ و ژیانی تاهه‌تاییه‌.  </VERS>
      <VERS vnumber="21">
          منداڵه‌كان، خۆتان له‌ بت بپارێزن.  </VERS>
    </CHAPTER>
  </BIBLEBOOK>
  <BIBLEBOOK bnumber="63" bname="2 John" bsname="2Jn">
    <CHAPTER cnumber="1">
      <VERS vnumber="1">پیره‌كه‌،  بۆ خانمه‌ بژارده‌كه‌ و بۆ منداڵانیشی كه‌ له‌ ڕاستی‌دا خۆشم‌ده‌وێن، نه‌ك ته‌نها من، به‌ڵكو هه‌موو ئه‌وانه‌ی ڕاستی ده‌ناسن،</VERS>
      <VERS vnumber="2">له‌به‌ر ئه‌و ڕاستییه‌ی تیامان‌دا نیشته‌جێ ده‌بێت و تاهه‌تایه‌ له‌گه‌ڵمان ده‌بێت:  </VERS>
      <VERS vnumber="3">
          نیعمه‌ت و به‌زه‌یی و ئاشتیمان له‌گه‌ڵه‌ له‌ خودای باوك و عیسای مه‌سیحی كوڕی باوك، به‌ ڕاستی و خۆشه‌ویستییه‌وه‌.  </VERS>
      <VERS vnumber="4">
          زۆر دڵخۆش بووم كه‌ بینیم هه‌ندێك له‌ منداڵه‌كانت به‌گوێره‌ی ڕاستی ده‌ڕۆن، وه‌ك باوكه‌كه‌ ڕایسپاردین.</VERS>
      <VERS vnumber="5">ئێستاش ئه‌ی خانم، ڕاسپارده‌یه‌كی نوێت بۆ نانووسم، به‌ڵكو ئه‌وه‌ی له‌ سه‌ره‌تاوه‌ هه‌مان‌بووه‌: داوات لێ ده‌كه‌م، یه‌كتریمان خۆش‌بووێ.</VERS>
      <VERS vnumber="6">خۆشه‌ویستی ئه‌مه‌یه‌: به‌گوێره‌ی ڕاسپارده‌كانی بڕۆین. هه‌روه‌ك له‌ سه‌ره‌تا گوێتان لێی بووه‌، ڕاسپارده‌كه‌ ئه‌مه‌یه‌، كه‌ به‌ خۆشه‌ویستی بڕۆن.  </VERS>
      <VERS vnumber="7">
          چه‌واشه‌كاری زۆر هاتوونه‌ته‌ جیهان و دان نانێن عیسای مه‌سیح له‌ جه‌سته‌دا هاتووه‌. ئه‌مانه‌ چه‌واشه‌كار و دژه‌ مه‌سیحن.</VERS>
      <VERS vnumber="8">ئاگاداری خۆتان بن، نه‌وه‌ك ئه‌وه‌ی كردووتانه‌ بیدۆڕێنن، به‌ڵكو پاداشتی ته‌واو وه‌ربگرن.</VERS>
      <VERS vnumber="9">هه‌ر كه‌سێك پێش بكه‌وێت و له‌ فێركردنی مه‌سیح نیشته‌جێ نه‌بێت، خودای نییه‌. ئه‌وه‌ی له‌ فێركردنه‌كه‌ بچه‌سپێت، ئه‌وا باوك و كوڕه‌كه‌ی هه‌یه‌.</VERS>
      <VERS vnumber="10">ئه‌گه‌ر یه‌كێك هاته‌ لاتان و ئه‌و فێركردنه‌ی نه‌هێنا، له‌ ماڵه‌كه‌تان وه‌ری مه‌گرنه‌وه‌ و سڵاوی لێ مه‌كه‌ن.</VERS>
      <VERS vnumber="11">چونكه‌ ئه‌وه‌ی سڵاوی لێ بكات، له‌ به‌دكارییه‌كانی به‌شدار ده‌بێت.  </VERS>
      <VERS vnumber="12">
          زۆر شتم هه‌یه‌ بۆتانی بنووسم، نامه‌وێت به‌ مه‌ره‌كه‌ب و كاغه‌ز بێت، به‌ڵكو ئومێده‌وارم له‌گه‌ڵتان بم و ڕووبه‌ڕوو بدوێین، تاكو خۆشییه‌كه‌مان ته‌واو بێت.</VERS>
      <VERS vnumber="13">منداڵانی خوشكه‌ بژارده‌كه‌ت سڵاوت لێ‌ده‌كه‌ن.  </VERS>
    </CHAPTER>
  </BIBLEBOOK>
  <BIBLEBOOK bnumber="64" bname="3 John" bsname="3Jn">
    <CHAPTER cnumber="1">
      <VERS vnumber="1">
          پیره‌كه‌، </VERS>
      <VERS vnumber="2">
          ئه‌ی خۆشه‌ویست، نوێژ ده‌كه‌م كه‌ له‌ هه‌موو شتێك سه‌ركه‌وتوو بیت و ته‌ندروستیت باش بێت، هه‌روه‌ك ده‌روونت سه‌ركه‌وتووه‌.</VERS>
      <VERS vnumber="3">چونكه‌ زۆر دڵخۆش بووم به‌وه‌ی چه‌ند برایه‌ك هاتن و شایه‌تی دڵسۆزی تۆیان بۆ ڕاستی دا، هه‌روه‌ك به‌گوێره‌ی ڕاستی ده‌ڕۆیت.</VERS>
      <VERS vnumber="4">خۆشی له‌مه‌ گه‌وره‌ترم نییه‌ كه‌ گوێم لێ بێت كوڕانم به‌گوێره‌ی ڕاستی ده‌ڕۆن.  </VERS>
      <VERS vnumber="5">
          خۆشه‌ویست، تۆ به‌ دڵسۆزییه‌وه‌ هه‌موو شتێك بۆ خوشكان و برایان ده‌كه‌یت، به‌ تایبه‌تی بۆ نامۆیه‌كان.</VERS>
      <VERS vnumber="6">ئه‌وانه‌ی له‌به‌رده‌م كڵێسا شایه‌تییان له‌سه‌ر خۆشه‌ویستی تۆ داوه‌، ئه‌وانه‌ی باش ده‌كه‌یت كه‌ به‌و شێوه‌یه‌ به‌ شایسته‌یی خودا به‌ڕێیان ده‌كه‌یت.</VERS>
      <VERS vnumber="7">چونكه‌ ئه‌وانه‌ له‌ پێناوی ناوه‌كه ده‌رچوون و هیچ شتێك له‌ نه‌ته‌وه‌كان وه‌رناگرن.</VERS>
      <VERS vnumber="8">بۆیه‌ پێویسته‌ پێشوازی له‌ كه‌سانی وه‌ك ئه‌وانه‌ بكه‌ین تاكو به‌یه‌كه‌وه‌ كار بۆ ڕاستی بكه‌ین.  </VERS>
      <VERS vnumber="9">
          بۆ كڵێسام نووسیوه‌، به‌ڵام دیۆتریفس كه‌ ده‌یه‌وێت له‌نێوانیان ببێته‌ یه‌كه‌م، پێشوازیمان ناكات.</VERS>
      <VERS vnumber="10">بۆیه‌ ئه‌گه‌ر هاتم، كرده‌وه‌كانی و ئه‌و غه‌یبه‌تانه‌ی كه‌ سه‌باره‌ت به‌ ئێمه‌ی وتووه‌ ده‌یخه‌مه‌وه‌ یادی. هه‌روه‌ها به‌وه‌ش نه‌وه‌ستاوه‌، به‌ڵكو نایه‌وێت پێشوازی له‌ خوشكان و برایان بكات و هه‌ر یه‌كێك بییه‌وێت پێشوازییان لێ بكات، ڕێی لێ ده‌گرێت و له‌ كڵێسا ده‌ری ده‌كات.  </VERS>
      <VERS vnumber="11">
          خۆشه‌ویستم، لاسایی خراپه‌ مه‌كه‌وه‌ به‌ڵكو چاكه‌. ئه‌وه‌ی چاكه‌ بكات له‌ خوداوه‌یه‌، ئه‌وه‌ش خراپه‌ بكات، خودای نه‌بینیوه‌.</VERS>
      <VERS vnumber="12">دیمیتریۆس له‌لایه‌ن هه‌موو كه‌سێك و له‌لایه‌ن ڕاستیشه‌وه‌ شایه‌تی بۆ دراوه‌. ئێمه‌ش شایه‌تی ده‌ده‌ین، ئێوه‌ش ده‌زانن شایه‌تی ئێمه‌ ڕاسته‌.</VERS>
      <VERS vnumber="13">زۆرم هه‌بوو بۆتی بنووسم، به‌ڵام نامه‌وێت به‌ قه‌ڵه‌م و مه‌ره‌كه‌ب بێت.</VERS>
      <VERS vnumber="14">به‌ڵكو ئومێده‌وارم به‌م زووانه‌ بتبینم تاكو ڕووبه‌ڕوو قسه‌ بكه‌ین.  </VERS>
      <VERS vnumber="15">
        هه‌رچه‌نده‌ برای عیسای خوداوه‌نده‌ (بڕوانه‌ مه‌تا 13: 55 ، مه‌رقۆس 3: 1)، به‌ڵام یه‌هوزا خۆی به‌ برای یاقوب ده‌ناسێنێ، كه‌وا كه‌سایه‌تییه‌كی گه‌وره‌ بووه‌ له‌ناو كڵێسادا (بڕوانه‌ نامه‌ی یاقوب). خۆی له‌ نێردراوه‌كان جیا ده‌كاته‌وه‌ و ڕێزی زیاتر له‌وان ده‌گرێت.</VERS>
    </CHAPTER>
  </BIBLEBOOK>
  <BIBLEBOOK bnumber="65" bname="Jude" bsname="Jud">
    <CHAPTER cnumber="1">
      <VERS vnumber="1">
          به‌زه‌یی و ئاشتی و خۆشه‌ویستی بۆتان زیاد بێت.  </VERS>
      <VERS vnumber="2">
          خۆشه‌ویستان، هه‌رچه‌نده‌ له‌وپه‌ڕی په‌رۆشی‌دا بووم تاكو له‌باره‌ی ڕزگاری هاوبه‌شمان بۆتان بنووسم، به‌ڵام به‌ پێویستم زانی ئه‌مه‌تان بۆ بنووسم، لێتان ده‌پاڕێمه‌وه‌ تێبكۆشن بۆ ئه‌و باوه‌ڕه‌ی ته‌نها جارێك دراوه‌ته‌ ده‌ست پیرۆزكراوان.</VERS>
      <VERS vnumber="3">چونكه‌ كه‌سانێك به‌ دزییه‌وه‌ هاتوونه‌ته‌ ناوه‌وه‌، له‌مێژه‌ بۆ ئه‌و حوكمه‌ نووسراون، خوانه‌ناسن، نیعمه‌تی خودامان بۆ به‌ڕه‌ڵایی ده‌گۆڕن و نكۆڵی له‌ عیسای مه‌سیح ده‌كه‌ن، تاقه‌ سه‌روه‌ر و خوداوه‌ندمان.  </VERS>
      <VERS vnumber="4">
          به‌ڵام ده‌مه‌وێت بیرتان بخه‌مه‌وه‌ كه‌ خۆتان ده‌یزانن، خوداوه‌ند كه‌ گه‌له‌كه‌ی خۆی له‌ خاكی میسر ڕزگار كرد، به‌ڵام دواتر ئه‌وانه‌ی باوه‌ڕیان نه‌هێنا له‌ناوی بردن.</VERS>
      <VERS vnumber="5">هه‌روه‌ها ئه‌و فریشتانه‌ی پایه‌كانی خۆیان نه‌پاراست، به‌ڵكو شوێنی خۆیان به‌جێ‌هێشت، به‌ كۆتی تاهه‌تایی بۆ سزای ڕۆژی گه‌وره‌ له‌ ژێر تاریكی‌دا هه‌ڵگیران.</VERS>
      <VERS vnumber="6">هه‌روه‌ها سه‌دوم و عه‌مۆرا و شاره‌كانی ده‌وروبه‌ریان به‌ هه‌مان ڕێگا داوێنپیسییان كرد و به‌ ناسروشتی هه‌وه‌سبازییان كرد، جا بوونه‌ په‌ندی چێژتنی سزای تاهه‌تایی.  </VERS>
      <VERS vnumber="7">
          خه‌یاڵخاوه‌كانیش به‌ هه‌مان شێوه‌، جه‌سته‌ گڵاو ده‌كه‌ن و گه‌وره‌یی ڕه‌ت ده‌كه‌نه‌وه‌ و بوختان به‌ شكۆداران ده‌كه‌ن.</VERS>
      <VERS vnumber="8">به‌ڵام میكائیلی سه‌رۆكی فریشته‌كان، كاتێ دژایه‌تی شه‌یتانی كرد و سه‌باره‌ت به‌ ته‌رمی موسا مشتومڕی كرد، نه‌ی‌وێرا به‌ بوختان سكاڵای لێ بكات، به‌ڵكو وتی: (خوداوه‌ند سه‌رزه‌نشتت بكات!)</VERS>
      <VERS vnumber="9">كه‌چی ئه‌وانه‌ قسه‌ بۆ شتێك هه‌ڵده‌به‌ستن كه‌ نایزانن. ئه‌وه‌ی به‌ سروشتیش ده‌یزانن، وه‌ك ئاژه‌ڵی به‌سته‌زمان، له‌مانه‌دا تێكی ده‌ده‌ن.  </VERS>
      <VERS vnumber="10">
          قوڕ به‌سه‌ریان! چونكه‌ ڕێگای قابیلیان گرتووه‌، بۆ بڕێك ده‌ست‌كه‌وت خۆیان داوه‌ته‌ ده‌ست چه‌واشه‌یی به‌لعامه‌وه، له‌ یاخیبوونه‌كه‌ی قۆڕه‌ح له‌ناوچوون.  </VERS>
      <VERS vnumber="11">
          ئه‌وانه‌ له‌ داوه‌ته‌كانی خۆش‌ویستنی ئێوه‌ له‌كه‌دارن، بێ ترس نانتان له‌گه‌ڵ ده‌خۆن، خۆیان ده‌له‌وه‌ڕێنن. ئه‌وانه‌ هه‌وری بێ ئاون و به‌ با ده‌هاژوورێن، داری بێ‌به‌ری پایزانن، دوو جار مردوون و هه‌ڵكه‌ندراون،</VERS>
      <VERS vnumber="12">شه‌پۆلی ده‌ریای هه‌ڵچوون به‌ كه‌فی شه‌رمه‌زاری، ئه‌ستێره‌ی گه‌ڕۆكن كه‌ تاهه‌تایه‌ ڕه‌شایی تاریكییان بۆ هه‌ڵگیراوه‌.  </VERS>
      <VERS vnumber="13">
          ئه‌خنوخی حه‌وته‌م له‌ ئاده‌مه‌وه‌، له‌باره‌ی ئه‌وانه‌وه‌ پێشبینی كرد: (ئه‌وه‌تا خوداوه‌ند له‌نێو هه‌زارانی پیرۆزكراودا دێت،</VERS>
      <VERS vnumber="14">تاكو هه‌مووان حوكم بكات و هه‌موو خوانه‌ناسان سه‌رزه‌نشت بكات، له‌به‌ر هه‌موو كرداره‌ خوانه‌ناسییه‌كانیان كه‌وا له‌ ڕێبازی خوانه‌ناسی كردوویانه‌ و ئه‌و قسه‌ ڕه‌قانه‌ی ئه‌و گوناهباره‌ خوانه‌ناسانه‌ له‌ دژی وتوویانه‌.)</VERS>
      <VERS vnumber="15">ئه‌وانه‌ بۆڵه‌بۆڵكار و گله‌ییكارن، به‌گوێره‌ی هه‌وه‌سه‌كانیان ده‌ژین و قسه‌ی گه‌وره‌ ده‌كه‌ن، به‌ دووڕوویی ستایشی خه‌ڵك ده‌كه‌ن بۆ به‌رژه‌وه‌ندی خۆیان.  </VERS>
      <VERS vnumber="16">
          به‌ڵام ئێوه‌ ئه‌ی خۆشه‌ویستان، قسه‌كانی نێردراوانی خوداوه‌ندمان عیسای مه‌سیح بهێننه‌وه‌ یاد كه‌ پێشتر وتوویانه‌.</VERS>
      <VERS vnumber="17">پێی‌ووتن: (له‌ كۆتایی ڕۆژگار، هه‌ندێك گاڵته‌جاڕ په‌یدا ده‌بن و دوای هه‌وه‌سه‌ خوانه‌ناسییه‌كانیان ده‌كه‌ون.)</VERS>
      <VERS vnumber="18">ئه‌وانه‌ دووبه‌ره‌كی ده‌نێنه‌وه‌، سروشتی مرۆڤانه‌ن و ڕۆحی پیرۆزیان نییه‌.  </VERS>
      <VERS vnumber="19">
          به‌ڵام ئێوه‌ خۆشه‌ویستان، خۆتان له‌سه‌ر باوه‌ڕی پیرۆزتان بنیاد بنێن، به‌ ڕۆحی پیرۆز نوێژ بكه‌ن،</VERS>
      <VERS vnumber="20">خۆتان له‌ناو خۆشه‌ویستی خودا بپارێزن، چاوه‌ڕوانی به‌زه‌یی عیسای مه‌سیحی خوداوه‌ندمان بن بۆ ژیانی تاهه‌تایی.</VERS>
      <VERS vnumber="21">به‌زه‌ییتان به‌وانه‌ بێته‌وه‌ كه‌ گومان ده‌كه‌ن.</VERS>
      <VERS vnumber="22">هه‌ندێك له‌ ئاگر بڕفێنن و ڕزگاریان بكه‌ن، له‌ ترس‌دا به‌زه‌ییتان به‌ هه‌ندێك بێته‌وه‌، ته‌نانه‌ت ڕقتان له‌و به‌رگانه‌ بێته‌وه‌ كه‌ به‌ جه‌سته‌ گڵاو بوونه‌.  </VERS>
      <VERS vnumber="23">
          بۆ ئه‌وه‌ی كه‌ تواناداره‌ بێ ساتمه‌كردن بتانپارێزێت، به‌ شادییه‌وه‌ش بێ گله‌یی له‌به‌رده‌م شكۆیه‌كه‌ی ڕاتانبگرێت،</VERS>
      <VERS vnumber="24">بۆ تاكه‌ خودای ڕزگاركه‌رمان به‌ عیسای مه‌سیحی خوداوه‌ندمان، شكۆ و گه‌وره‌یی و هێز و ده‌سه‌ڵات بۆ ئه‌وه‌، پێش هه‌موو ڕۆژگار و ئێستا و تاهه‌تایه‌. ئامین.  </VERS>
      <VERS vnumber="25">
        ئاشكراكردنی عیسای مه‌سیح بۆ یۆحه‌نا (بڕوانه‌ پێشه‌كی موژده‌ به‌گوێره‌ی نووسینی یۆحه‌نا) كه‌وا له‌ نزیكه‌ی ساڵی (95 ز) نووسراوه‌. له‌و كاته‌ باوه‌ڕداران تووشی شه‌پۆڵێكی چه‌وساندنه‌وه‌ هاتوون، كه‌وا له‌وانه‌یه‌ له‌ ژێر ده‌سه‌ڵاتی دۆمیشیانی ئیمڕاتۆری ڕۆمانی (81 - 96 ز) بوو بێت. ده‌سه‌ڵاتی ڕۆمانی خه‌ڵكییان ناچار ده‌كرد بۆ په‌رستنی ئیمپڕاتۆر. ئه‌مه‌ كێشه‌یه‌كی دروست ده‌كرد بۆ دانپایانانی باوه‌ڕداران كه‌وا قه‌یسه‌ر خوداوه‌ند نییه‌، به‌ڵكو ته‌نها مه‌سیح (2: 10، 13؛ 3: 10). هه‌ندێك له‌نێو باوه‌ڕداران ده‌یانویست سازش بكه‌ن له‌سه‌ر په‌رستنی خودا. یۆحه‌نا وه‌ك هاوبه‌شێك له‌ ته‌نگانه‌ و شانشین و دانبه‌خۆداگرتن (1: 9)، ده‌نووسێت تاوه‌كو باوه‌ڕداران ئه‌م فێركردنه‌ وه‌رنه‌گرن و له‌ كاتی ترسناكیش‌دا هه‌ر چه‌سپاو بن (ئه‌وان به‌ خوێنی به‌رخه‌كه‌ و به‌ وشه‌ی شایه‌تییان به‌زاندییان، تا ئه‌وه‌ی له‌ڕووی مردنیش ژیانی خۆیان خۆشنه‌ویست.) (12: 11)</VERS>
    </CHAPTER>
  </BIBLEBOOK>
  <BIBLEBOOK bnumber="66" bname="Revelation" bsname="Rev">
    <CHAPTER cnumber="1">
      <VERS vnumber="1">ئه‌وه‌ی شایه‌تی دا بۆ وشه‌ی خودا و بۆ شایه‌تی عیسای مه‌سیح - هه‌رچییه‌كی بینی.</VERS>
      <VERS vnumber="2">خۆزگه‌ ده‌خوازرێ به‌وه‌ی وته‌كانی ئه‌م پێشبینییه‌ ده‌خوێنێته‌وه‌ و ئه‌وانه‌ی ده‌یبیستن، ئه‌وه‌ی تیای‌دا نووسراوه‌ ده‌یپارێزن، چونكه‌ كاته‌كه‌ نزیكه‌.  </VERS>
      <VERS vnumber="3">
          یۆحه‌نا، بۆ حه‌وت كڵێساكه‌ی ئاسیا:  نیعمه‌ت و ئاشتی بۆ ئێوه‌، له‌وه‌ی هه‌یه‌ و هه‌بووه‌ و دێت و له‌و حه‌وت ڕۆحه‌ی له‌به‌رده‌م ته‌خته‌كه‌ی دانه‌،</VERS>
      <VERS vnumber="4">هه‌روه‌ها له‌ عیسای مه‌سیحیش كه‌ شایه‌تیده‌ری دڵسۆزه‌، نۆبه‌ره‌ی هه‌ڵستانه‌وه‌ی نێو مردووانه‌، سه‌رۆكی پاشاكانی سه‌ر زه‌وییه‌.  بۆ ئه‌وه‌ی ئێمه‌ی خۆش ده‌وێ و به‌ خوێنی خۆی ئازادی كردین له‌ گوناهه‌كانمان و</VERS>
      <VERS vnumber="5">ئێمه‌ی كرده‌ شانشین و كاهین بۆ خودای باوكی - - شكۆ و توانای تاهه‌تایی بۆ ئه‌وه‌! ئامین.</VERS>
      <VERS vnumber="6">ئه‌وه‌تا له‌گه‌ڵ هه‌وردا دێت وهه‌موو چاوێك ده‌یبینێت،ئه‌وانه‌ش كه‌ ڕمیان لێی‌داوه‌،هه‌موو خێڵه‌كانی زه‌ویش شیوه‌نی بۆ ده‌گێڕن.به‌ڵێ، ئامین. </VERS>
      <VERS vnumber="7">
          خوداوه‌ند، خودا ده‌فه‌رمووێ: (من ئه‌لف و یێم، ئه‌وه‌ی هه‌یه‌ و هه‌بووه‌ و دێت، هه‌ره‌ به‌ توانایه‌.)  </VERS>
      <VERS vnumber="8">
          من یۆحه‌نای براتانم، هاوبه‌شتانم له‌ ته‌نگانه‌ و شانشین و دانبه‌خۆداگرتن له‌ عیسادا، له‌ پێناوی وشه‌ی خودا و شایه‌تی بۆ عیسا له‌ دوورگه‌یه‌ك بووم به‌ په‌تمۆس ناوده‌برا.</VERS>
      <VERS vnumber="9">له‌ ڕۆژی خوداوه‌ند له‌ ڕۆحه‌كه‌دا بووم و له‌ پشتمه‌وه‌ گوێم له‌ ده‌نگێكی گه‌وره‌ بوو، وه‌ك هی كه‌ڕه‌نا بوو،</VERS>
      <VERS vnumber="10">ده‌یفه‌رموو: (ئه‌وه‌ی ده‌یبینی له‌ په‌ڕتووكێك بینووسه‌وه‌ و بۆ حه‌وت كڵێساكه‌ی بنێره‌، بۆ ئه‌فه‌سۆس و سمیرنا و پرگامۆس و سیاتیرا و ساردس و فیلاده‌لفیا و لاودیكییا.)  </VERS>
      <VERS vnumber="11">
          ئاوڕم دایه‌وه‌ تاكو ئه‌و ده‌نگه‌ ببینم كه‌ له‌گه‌ڵم ده‌دووا، كاتێ ئاوڕم دایه‌وه‌ حه‌وت چرادانی زێڕینم بینی،</VERS>
      <VERS vnumber="12">له‌ناوه‌ڕاستی چرادانه‌كان‌دا یه‌كێكی {وه‌ك كوڕی مرۆڤم} بینی، جلێكی ئاودامانی له‌به‌ردا بوو، پشتێنێكی زێڕینی له‌لای سنگی به‌ستبوو،</VERS>
      <VERS vnumber="13">سه‌ر و قژی سپی وه‌ك خوری و وه‌ك به‌فر سپی بوون و چاوه‌كانی وه‌ك گڕی ئاگر بوون.</VERS>
      <VERS vnumber="14">پێیه‌كانی وه‌ك مسێكی بریقه‌دار كه‌ له‌ كووره‌ پوخته‌ كرابێت وابوون، ده‌نگیشی وه‌ك هاژه‌ی تاڤگه‌ وابوو،</VERS>
      <VERS vnumber="15">حه‌وت ئه‌ستێره‌ی له‌ ده‌سته‌ڕاستی بوو، شمشێرێكی دوو ده‌میش له‌ ده‌میه‌وه‌ ده‌رده‌چوو، ڕووی وه‌ك ڕۆژ بوو كه‌ به‌وپه‌ڕی تینی ده‌دره‌وشێته‌وه‌.  </VERS>
      <VERS vnumber="16">
          كاتێ بینیم وه‌ك مردوو له‌به‌رپێی كه‌وتم، ده‌ستی ڕاستی خسته‌ سه‌رم و فه‌رمووی: (مه‌ترسه‌، من یه‌كه‌مین و كۆتاییم،</VERS>
      <VERS vnumber="17">زیندووه‌كه‌م، مردوو بووم، به‌ڵام ئه‌وه‌تا تاهه‌تایه‌ زیندووم و كلیله‌كانی مردن و جیهانی مردووانم پێیه‌.</VERS>
      <VERS vnumber="18">بۆیه‌ ئه‌مانه‌ بنووسه‌ له‌وه‌ی بینیت و ئه‌وه‌ی هه‌یه‌ و ئه‌وه‌ی پاش ئه‌مه‌ش ده‌بێت.</VERS>
      <VERS vnumber="19">نهێنی ئه‌و حه‌وت ئه‌ستێره‌یه‌ی له‌ ده‌ستی ڕاستم بینیت و حه‌وت چرادانه‌ زێڕینه‌كه‌ ئه‌مه‌یه‌: حه‌وت ئه‌ستێره‌كه‌ فریشته‌ی حه‌وت كڵێساكانن و حه‌وت چرادانه‌كه‌ش حه‌وت كڵێساكه‌ن.)  </VERS>
    </CHAPTER>
    <CHAPTER cnumber="2">
      <VERS vnumber="1">(ئاگام له‌ كردار و ماندووێتی و دانبه‌خۆداگرتنته‌، هه‌روه‌ها كه‌ ناتوانیت به‌رگه‌ی خراپه‌كاران بگریت، ئه‌وانه‌شت تاقی كرده‌وه‌ كه‌ خۆیان به‌ نێردراو ده‌زانن و ئاواش نین، به‌ درۆزن ده‌رچوون،</VERS>
      <VERS vnumber="2">دانت به‌خۆتداگرت و له‌به‌ر ناوی من به‌رگه‌ت گرت، كۆڵت نه‌دا.</VERS>
      <VERS vnumber="3">به‌ڵام ئه‌وه‌م له‌سه‌رت هه‌یه‌: تۆ خۆشه‌ویستییه‌كه‌ی یه‌كه‌مینت به‌لاوه‌ ناوه‌.</VERS>
      <VERS vnumber="4">جا به‌ بیرت بێته‌وه‌ له‌كوێ كه‌وتیت! تۆبه‌ بكه‌ و كاره‌كانی یه‌كه‌مینت بكه‌وه‌. ئه‌گه‌ر تۆبه‌ نه‌كه‌یت، دێمه‌ لات و چرادانه‌كه‌ت له‌ شوێنی خۆی لاده‌ده‌م.</VERS>
      <VERS vnumber="5">به‌ڵام شتێكی باشت هه‌یه‌: ڕقت له‌ كرده‌وه‌ی نیكۆلاوییه‌كان ده‌بێته‌وه‌، كه‌ منیش ڕقم لێیان ده‌بێته‌وه‌.  </VERS>
      <VERS vnumber="6">
          ئه‌وه‌ی گوێی هه‌یه‌، با ببیستێت ڕۆحه‌كه‌ چی بۆ كڵێساكان ده‌فه‌رمووێ. ئه‌وه‌ی سه‌ربكه‌وێت ده‌یده‌مێ له‌ دره‌ختی ژیان بخوات، ئه‌وه‌ی له‌ به‌هه‌شتی خودا دایه‌.)  </VERS>
      <VERS vnumber="7">
          بۆ فریشته‌ی كڵێساكه‌ی له‌ سمیرنایه‌، بنووسه‌:  ئه‌وه‌ی یه‌كه‌مین و دواهه‌مینه‌، ئه‌وه‌ی مردوو بوو و زیندووبۆوه‌، ده‌فه‌رمووێ:</VERS>
      <VERS vnumber="8">(ئاگام له‌ ته‌نگانه‌ و هه‌ژاریته‌، هه‌رچه‌نده‌ تۆ ده‌وڵه‌مه‌ندیت. هه‌روه‌ها ئاگام له‌ هه‌ڵبه‌ستنی ئه‌وانه‌یه‌ كه‌ ده‌ڵێن جوله‌كه‌ین و واش نین، كه‌نیشتی شه‌یتانن.</VERS>
      <VERS vnumber="9">هه‌رگیز مه‌ترسه‌ له‌و ئازارانه‌ی وا بۆت دێت. وا ئیبلیس خه‌ریكه‌ هه‌ندێكتان بخاته‌ زیندانه‌وه‌، تاكو تاقی بكرێنه‌وه‌ و ده‌ ڕۆژ ته‌نگانه‌تان ده‌بێت. تا مردن دڵسۆزبه‌، منیش تاجی ژیانت پێ ده‌به‌خشم.  </VERS>
      <VERS vnumber="10">
          ئه‌وه‌ی گوێی هه‌یه‌، با ببیستێت ڕۆحه‌كه‌ چی بۆ كڵێساكان ده‌فه‌رمووێ. ئه‌وه‌ی سه‌ربكه‌وێت مردنی دووه‌م ئازاری نادات.)  </VERS>
      <VERS vnumber="11">
          بۆ فریشته‌ی كڵێساكه‌ی له‌ پرگامۆسه‌، بنووسه‌:  ئه‌وه‌ی شمشێره‌ تیژه‌ دوو ده‌مه‌كه‌ی هه‌یه‌ ده‌فه‌رمووێ:</VERS>
      <VERS vnumber="12">(ئاگام لێیه‌ له‌كوێ ده‌ژیت، ئه‌و شوێنه‌ی ته‌ختی شه‌یتانی لێیه‌. ده‌ست به‌ ناوی من ده‌گریت و نكۆڵیت له‌ باوه‌ڕی من نه‌كرد، ته‌نانه‌ت له‌و ڕۆژانه‌ش كه‌ ئه‌نتیپاسی شایه‌تی دڵسۆزم له‌لاتان شه‌هید كرا، له‌و شوێنه‌ی شه‌یتان نیشته‌جێیه‌.</VERS>
      <VERS vnumber="13">به‌ڵام هه‌ندێك شتم له‌سه‌رت هه‌یه‌: ئه‌ویش هه‌ندێ كه‌س له‌لاتن پابه‌ندن به‌ فێركردنی به‌لعامه‌وه‌، ئه‌وه‌ی بالاكی فێرده‌كرد كۆسپ له‌به‌رده‌م نه‌وه‌ی ئیسرائیل دابنێت تاكو له‌و قوربانییانه‌ بخۆن كه‌ بۆ بت كراوه‌ و داوێنپیسی بكه‌ن.</VERS>
      <VERS vnumber="14">به‌ هه‌مان شێوه‌ له‌لای تۆش هه‌ندێك هه‌ن پابه‌ندن به‌ فێركردنی نیكۆلاوییه‌كان.</VERS>
      <VERS vnumber="15">بۆیه‌ تۆبه‌ بكه‌! ئه‌گینا، به‌م زووانه‌ دێمه‌ لات و به‌ شمشێره‌كه‌ی ده‌مم له‌گه‌ڵیان ده‌جه‌نگم.  </VERS>
      <VERS vnumber="16">
          ئه‌وه‌ی گوێی هه‌یه‌، با ببیستێت ڕۆحه‌كه‌ چی بۆ كڵێساكان ده‌فه‌رمووێ. ئه‌وه‌ی سه‌ربكه‌وێت له‌ مه‌نی شاراوه‌ی ده‌ده‌مێ، هه‌روه‌ها به‌ردێكی سپی ده‌ده‌مێ كه‌ ناوێكی نوێی له‌سه‌ر نووسراوه‌، جگه‌ له‌وه‌ی وه‌ری ده‌گرێت كه‌س نایزانێت.)  </VERS>
      <VERS vnumber="17">
          بۆ فریشته‌ی كڵێساكه‌ی له‌ سیاتیرایه‌، بنووسه‌:  كوڕی خودا، ئه‌وه‌ی چاوه‌كانی وه‌ك گڕی ئاگره‌ و پێیه‌كانی وه‌ك مسی بریقه‌داره‌، ده‌فه‌رمووێ:</VERS>
      <VERS vnumber="18">(ئاگام له‌ كردار و خۆشه‌ویستی و خزمه‌ت و باوه‌ڕ و دانبه‌خۆداگرتنته‌. كاره‌كانی ئه‌م دواییه‌ت له‌وانه‌ی یه‌كه‌مت زیاترن.</VERS>
      <VERS vnumber="19">به‌ڵام ئه‌مه‌م له‌سه‌رت هه‌یه‌: تۆ ڕێت به‌و ژنه‌ داوه‌ كه‌ ئیزابێله‌ كه‌وا ده‌ڵێت: "من پێغه‌مبه‌رم"، به‌نده‌كانم فێرده‌كات و چه‌واشه‌یان ده‌كات تاكو داوێنپیسی بكه‌ن و له‌و خواردنه‌ بخۆن كه‌ بۆ بت كراوه‌ته‌ قوربانی.</VERS>
      <VERS vnumber="20">كاتم پێی‌دابوو تاكو تۆبه‌ بكات، به‌ڵام نه‌یویست تۆبه‌ له‌ داوێنپیسی بكات.</VERS>
      <VERS vnumber="21">ئه‌وه‌تا فڕێی‌ده‌ده‌مه‌ سه‌ر نوێن و ئه‌وانه‌ی داوێنپیسییان له‌گه‌ڵی‌دا كردووه‌ له‌ ته‌نگانه‌یه‌كی گه‌وره‌ دان، ئه‌گه‌ر له‌ كرداریان تۆبه‌ نه‌كه‌ن.</VERS>
      <VERS vnumber="22">هه‌روه‌ها منداڵه‌كانی به‌ مردن له‌ناوده‌به‌م، هه‌موو كڵێساكانیش ده‌زانن من پشكێنه‌ری مێشك و دڵه‌كانم، هه‌ر یه‌كێكیشتان به‌گوێره‌ی كاره‌كانی ده‌یده‌مێ.</VERS>
      <VERS vnumber="23">به‌ڵام به‌ ئێوه‌ ده‌ڵێم، ئه‌وانه‌ی له‌ سیاتیرا ماونه‌ته‌وه‌، ئه‌وانه‌ی ئه‌م فێركردنه‌یان نییه‌ و به‌ قووڵایی شه‌یتانیان نه‌زانیوه‌، وه‌ك ده‌ڵێن - من بارێكی دیكه‌تان ناخه‌مه‌ سه‌ر -</VERS>
      <VERS vnumber="24">ته‌نها ئه‌وه‌ی هه‌تانه‌ ده‌ستی پێوه‌ بگرن، تاكو دێم.  </VERS>
      <VERS vnumber="25">
          ئه‌وه‌ی سه‌ربكه‌وێت و كاره‌كانی من تاكو كۆتایی بپارێزێت، ده‌سه‌ڵاتی به‌سه‌ر نه‌ته‌وان‌دا ده‌ده‌مێ -</VERS>
      <VERS vnumber="26">{به‌ گۆپاڵێكی ئاسنین به‌ڕێوه‌یان ده‌بات،وه‌ك گۆزه‌ی گڵین وردوخاشیان ده‌كات} -  وه‌ك منیش له‌ باوكمه‌وه‌ ده‌سه‌ڵاتم وه‌رگرتووه‌.</VERS>
      <VERS vnumber="27">ئاواش ئه‌ستێره‌ی به‌یانی ده‌ده‌مێ.  </VERS>
      <VERS vnumber="28">
          ئه‌وه‌ی گوێی هه‌یه‌، با ببیستێت ڕۆحه‌كه‌ چی بۆ كڵێساكان ده‌فه‌رمووێ.)  </VERS>
    </CHAPTER>
    <CHAPTER cnumber="3">
      <VERS vnumber="1">ئێشك بگره‌! ئه‌وه‌ی ماوه‌ به‌هێزی بكه‌، ئه‌وه‌ی خه‌ریكه‌ بمرێت، چونكه‌ له‌به‌رده‌م خودام كاره‌كانتم به‌ ناته‌واوی بینی.</VERS>
      <VERS vnumber="2">به‌بیرت بێته‌وه‌ چۆن وه‌رتگرت و بیستت، بیپارێزه‌ و تۆبه‌ بكه‌. چونكه‌ ئه‌گه‌ر ئێشك نه‌گریت ئه‌وا وه‌ك دزێك دێم و نازانی له‌ چ كاتێك بۆت دێم.  </VERS>
      <VERS vnumber="3">
          به‌ڵام خه‌ڵكێكی كه‌مت له‌ ساردس‌دا هه‌یه‌ به‌رگه‌كانیان گڵاو نه‌كردووه‌، به‌ به‌رگی سپییه‌وه‌ له‌گه‌ڵ من ڕێ‌ده‌كه‌ن، چونكه‌ شایانی ئه‌وه‌ن.</VERS>
      <VERS vnumber="4">ئه‌وه‌ی سه‌ربكه‌وێت ئاوا به‌رگی سپی ده‌پۆشێت و ناوی له‌ په‌ڕتووكی ژیان ناسڕمه‌وه‌ و له‌به‌رده‌م باوكم و له‌به‌رده‌م فریشته‌كانی دان به‌ ناوه‌كه‌ی‌دا ده‌نێم.</VERS>
      <VERS vnumber="5">ئه‌وه‌ی گوێی هه‌یه‌، با ببیستێت ڕۆحه‌كه‌ چی بۆ كڵێساكان ده‌فه‌رمووێ.)  </VERS>
      <VERS vnumber="6">
          هه‌روه‌ها بۆ فریشته‌ی كڵێساكه‌ی له‌ فیلاده‌لفیایه‌، بنووسه‌:  ئه‌وه‌ی پیرۆز و ڕاسته‌، كلیله‌كه‌ی داودی له‌ ده‌سته‌، ئه‌وه‌ی ده‌یكاته‌وه‌ و كه‌س دایناخات، دایده‌خات و كه‌س نایكاته‌وه‌، ده‌فه‌رمووێ:</VERS>
      <VERS vnumber="7">(ئاگام له‌ كرداره‌كانته‌. ئه‌وه‌تا ده‌رگایه‌كی كراوه‌م له‌به‌رده‌مت داناوه‌ و كه‌س ناتوانێت دایبخات. ده‌زانم هێزێكی كه‌مت هه‌یه‌، به‌ڵام وشه‌ی من ده‌پارێزیت، نكۆڵیت له‌ ناوی من نه‌كرد.</VERS>
      <VERS vnumber="8">ئه‌وه‌تا ئاوا له‌وانه‌ی كه‌نیشتی شه‌یتان ده‌كه‌م، ئه‌وانه‌ی ده‌ڵێن جوله‌كه‌ین و ئاواش نین، به‌ڵكو درۆ ده‌كه‌ن، وایان لێ ده‌كه‌م بێن و له‌به‌رده‌م پێیه‌كانت كڕنۆش ببه‌ن و بزانن تۆم خۆش‌ویستووه‌.</VERS>
      <VERS vnumber="9">له‌به‌ر ئه‌وه‌ی ڕاسپارده‌ی منت بۆ دانبه‌خۆداگرتن پاراستووه‌، منیش له‌ كاتی تاقیكردنه‌وه‌ ده‌تپارێزم، كه‌ خه‌ریكه‌ به‌سه‌ر هه‌موو جیهان‌دا دێت، تاكو ئه‌وانه‌ی له‌سه‌ر زه‌وی نیشته‌جێن تاقی بكرێنه‌وه‌.  </VERS>
      <VERS vnumber="10">
          زوو دێم. ده‌ست بگره‌ به‌وه‌ی هه‌ته‌، تاكو كه‌س تاجه‌كه‌ت لێ نه‌ستێنێت.</VERS>
      <VERS vnumber="11">ئه‌وه‌ی سه‌ربكه‌وێت ده‌یكه‌مه‌ كۆڵه‌گه‌یه‌ك له‌ ناو په‌رستگای خودام و هه‌رگیز لێی ده‌رناچێت. ناوی خودای خۆم و ناوی شاری خودای خۆمی له‌سه‌ر ده‌نووسم، ئۆرشه‌لیمی نوێ، ئه‌وه‌ی له‌لایه‌ن خودای خۆم له‌ ئاسمان دێته‌ خواره‌وه‌، هه‌روه‌ها ناوی نوێی خۆمی له‌سه‌ر ده‌نووسم.</VERS>
      <VERS vnumber="12">ئه‌وه‌ی گوێی هه‌یه‌، با ببیستێت ڕۆحه‌كه‌ چی بۆ كڵێساكان ده‌فه‌رمووێ.)  </VERS>
      <VERS vnumber="13">
          بۆ فریشته‌ی كڵێساكه‌ی له‌ لاودیكییایه‌، بنووسه‌:  ئامین و شایه‌تی دڵسۆز و ڕاستگۆ كه‌ سه‌ره‌تای به‌دیهێنانی خودایه‌، ده‌فه‌رمووێ:</VERS>
      <VERS vnumber="14">(ئاگام له‌ كرداره‌كانته‌، تۆ نه‌ سارد و نه‌ گه‌رمیت. خۆزگه‌ سارد یان گه‌رم بووای.</VERS>
      <VERS vnumber="15">چونكه‌ شله‌تێنیت، نه‌ ساردیت و نه‌ گه‌رمیت، به‌ته‌مام له‌ ده‌ممه‌وه‌ بتتفێنمه‌وه‌.</VERS>
      <VERS vnumber="16">چونكه‌ ده‌ڵێی: "ده‌وڵه‌مه‌ندم و زه‌نگین بوومه‌، پێویستیم به‌ هیچ نییه‌." به‌ڵام بێ ئاگای له‌وه‌ی به‌ ده‌رده‌سه‌ری و نه‌گبه‌ت و هه‌ژار و كوێر و ڕووتیت.</VERS>
      <VERS vnumber="17">ئامۆژگاریت ده‌كه‌م زێڕی به‌ ئاگر پوخته‌كراوم لێ بكڕیت تاكو ده‌وڵه‌مه‌ند بیت، جلی سپیش له‌به‌ر بكه‌یت، تاكو شه‌رمه‌زاری ڕووتیت ده‌رنه‌كه‌وێت، كلیش له‌ چاوت بده‌یت تاكو ببینیت.  </VERS>
      <VERS vnumber="18">
          ئه‌وانه‌ی خۆشم بووێن سه‌رزه‌نشتیان ده‌كه‌م و ته‌مبێیان ده‌كه‌م. بۆیه‌ دڵگه‌رم به‌ و تۆبه‌ بكه‌.</VERS>
      <VERS vnumber="19">ئه‌وه‌تا له‌به‌ر ده‌رگا وه‌ستاوم و له‌ ده‌رگا ده‌ده‌م. ئه‌گه‌ر یه‌كێك گوێی له‌ ده‌نگم بوو و ده‌رگاكه‌ی كرده‌وه‌، لێی دێمه‌ ژووره‌وه‌ و نانی له‌گه‌ڵ ده‌خۆم، ئه‌ویش له‌گه‌ڵ من.  </VERS>
      <VERS vnumber="20">
          ئه‌وه‌ی سه‌ربكه‌وێت ده‌یده‌مێ له‌سه‌ر ته‌خته‌كه‌م‌دا له‌گه‌ڵم دانیشێت، وه‌ك منیش سه‌ركه‌وتنم به‌ده‌ست‌هێنا و له‌گه‌ڵ باوكم له‌ ته‌خته‌كه‌ی‌دا دانیشتم.</VERS>
      <VERS vnumber="21">ئه‌وه‌ی گوێی هه‌یه‌، با ببیستێت ڕۆحه‌كه‌ چی بۆ كڵێساكان ده‌فه‌رمووێ.)  </VERS>
    </CHAPTER>
    <CHAPTER cnumber="4">
      <VERS vnumber="1">یه‌كسه‌ر كه‌وتمه‌ ڕۆحه‌كه‌وه‌ و ته‌ختێكم بینی له‌ ئاسمان دانرابوو، له‌سه‌ر ته‌خته‌كه‌ش یه‌كێك دانیشتبوو.</VERS>
      <VERS vnumber="2">دانیشتووه‌كه‌ له‌ ڕوخساردا له‌ به‌ردی یه‌شب و یاقووتی سوور ده‌چوو، په‌لكه‌زێڕینه‌یه‌كیش له‌ شێوه‌ی زمروود له‌ ده‌وری ته‌خته‌كه‌دا بوو.</VERS>
      <VERS vnumber="3">له‌ ده‌وری ته‌خته‌كه‌ش بیست و چوار ته‌خت هه‌بوون، بیست و چوار پیریش كه‌ جلی سپییان پۆشی بوو له‌سه‌ر ته‌خته‌كان دانیشتبوون و تاجی زێڕینیان له‌سه‌ر بوو.</VERS>
      <VERS vnumber="4">له‌ ته‌خته‌كه‌وه‌ بروسك و ده‌نگه‌ده‌نگ و گه‌واره‌ ده‌هات، له‌به‌رده‌م ته‌خته‌كه‌ش حه‌وت چرای ئاگرین ده‌سووتان، كه‌ حه‌وت ڕۆحه‌كه‌ی خودان.</VERS>
      <VERS vnumber="5">له‌به‌رده‌م ته‌خته‌كه‌ش شوێنێكی وه‌ك ده‌ریایه‌كی شووشه‌یی هه‌بوو، وه‌ك كریستاڵ.  له‌ناوه‌ڕاست، له‌ ده‌وروبه‌ری ته‌خته‌كه‌ چوار بوونه‌وه‌ر هه‌بوون، له‌پێش و پاش به‌ چاو داپۆشرا بوون.</VERS>
      <VERS vnumber="6">بوونه‌وه‌ری یه‌كه‌م وه‌ك شێر بوو، دووه‌م بوونه‌وه‌ر وه‌ك گا، سێیه‌م بوونه‌وه‌ر ڕوخسارێكی وه‌ك مرۆڤی هه‌بوو، چواره‌م بوونه‌وه‌ر وه‌ك هه‌ڵۆیه‌كی فڕیو بوو.</VERS>
      <VERS vnumber="7">چوار بوونه‌وه‌ره‌كه‌ هه‌ریه‌كه‌یان شه‌ش باڵی هه‌بوو، ده‌وروبه‌ر و ناوه‌وه‌یان به‌ چاو داپۆشرا بوو، شه‌و و ڕۆژ بێ وه‌ستان ده‌ڵێن:  (پیرۆزه‌، پیرۆزه‌، پیرۆزه‌، </VERS>
      <VERS vnumber="8">
          هه‌ر كاتێ بوونه‌وه‌ره‌كان شكۆ و ڕێز و سوپاس ده‌كه‌ن بۆ ئه‌وه‌ی دانیشتووی سه‌ر ته‌خته‌كه‌یه‌، ئه‌وه‌ی تاهه‌تایه‌ زیندووه‌،</VERS>
      <VERS vnumber="9">بیست و چوار پیره‌كه‌ی به‌رده‌م دانیشتووی سه‌ر ته‌خته‌كه‌ ده‌كه‌ون و كڕنۆش بۆ زیندووی تاهه‌تایی ده‌به‌ن و تاجه‌كانیان له‌به‌رده‌م ته‌خته‌كه‌ فڕێده‌ده‌ن و ده‌ڵێن:</VERS>
      <VERS vnumber="10">(ئه‌ی خوداوه‌ند و خودامان، تۆ شایانی ئه‌وه‌ی شكۆ و ڕێز و توانا وه‌ربگری،چونكه‌ تۆ هه‌موو شتێكت به‌دیهێناوه‌،به‌ خواستی تۆش هه‌ن و به‌دیهێنران.) </VERS>
    </CHAPTER>
    <CHAPTER cnumber="5">
      <VERS vnumber="1">هه‌روه‌ها فریشته‌یه‌كی به‌هێزم بینی به‌ ده‌نگێكی به‌رز هاواری ده‌كرد: (كێ شایسته‌ی ئه‌وه‌یه‌ پێچراوه‌كه‌ بكاته‌وه‌ و مۆره‌كانی بشكێنێت؟)</VERS>
      <VERS vnumber="2">كه‌س نه‌بوو، نه‌ له‌ ئاسمان و نه‌ له‌سه‌ر زه‌وی و نه‌ له‌ ژێر زه‌وی بتوانێت پێچراوه‌كه‌ بكاته‌وه‌ یاخود ته‌ماشای بكات.</VERS>
      <VERS vnumber="3">ده‌ستم به‌ گریانێكی زۆر كرد، چونكه‌ كه‌س شایسته‌ی ئه‌وه‌ نه‌بوو پێچراوه‌كه‌ بكاته‌وه‌ یان ته‌ماشای ناوه‌وه‌ی بكات.</VERS>
      <VERS vnumber="4">یه‌كێك له‌ پیره‌كان پێی‌ووتم: (مه‌گریێ، ئه‌وه‌تا ئه‌و شێره‌ی له‌ هۆزی یه‌هودایه‌ و له‌ ڕه‌گی داوده‌ سه‌ركه‌وتنی به‌ده‌ست‌هێنا، پێچراوه‌كه‌ ده‌كاته‌وه‌ و حه‌وت مۆره‌كه‌ی ده‌شكێنێت.)  </VERS>
      <VERS vnumber="5">
          ئینجا له‌نێوان ته‌خته‌كه‌ و چوار بوونه‌وه‌ره‌كه‌دا، له‌ناوه‌ڕاستی پیره‌كان، به‌رخێكم بینی ڕاوه‌ستا بوو وه‌ك سه‌ربڕابێت، حه‌وت قۆچ و حه‌وت چاوی هه‌بوو، كه‌ حه‌وت ڕۆحه‌كه‌ی خودان بۆ هه‌موو زه‌وی نێردراون.</VERS>
      <VERS vnumber="6">هات و پێچراوه‌كه‌ی له‌ ده‌ستی ڕاستی دانیشتووی سه‌ر ته‌خته‌كه‌ وه‌رگرت.</VERS>
      <VERS vnumber="7">كاتێ پێچراوه‌كه‌ی وه‌رگرت، چوار بوونه‌وه‌ره‌كه‌ و بیست و چوار پیره‌كه‌ كه‌وتنه‌ به‌رده‌م به‌رخه‌كه‌، هه‌ریه‌كه‌یان قیساره‌ و جامی زێڕینی پڕ بخووریان پێ‌بوو، ئه‌وه‌ش نوێژه‌كانی پیرۆزكراوانه‌،</VERS>
      <VERS vnumber="8">سروودێكی نوێشیان ده‌ووت:  (تۆ شایسته‌ی ئه‌وه‌ی پێچراوه‌كه‌ ببه‌یت ومۆره‌كانی بكه‌یته‌وه‌،چونكه‌ تۆ سه‌ربڕایت و به‌ خوێنی خۆت خه‌ڵكت بۆ خودا كڕییه‌وه‌،له‌ هه‌موو خێڵ و زمان و گه‌ل و نه‌ته‌وه‌یه‌ك.</VERS>
      <VERS vnumber="9">ئه‌وانیشت كرده‌ شانشین و كاهین بۆ خودامان وحوكمڕانی زه‌وی ده‌كه‌ن.) </VERS>
      <VERS vnumber="10">
          ئینجا ته‌ماشام كرد و گوێم له‌ ده‌نگی فریشته‌یه‌كی زۆر بوو له‌ ده‌وری ته‌خته‌كه‌ و بوونه‌وه‌ره‌كان و پیره‌كان، ژماره‌یان هه‌زار هه‌زار و ده‌ هه‌زار ده‌ هه‌زار ده‌بوو،</VERS>
      <VERS vnumber="11">به‌ ده‌نگێكی به‌رز ده‌یان‌ووت:  (به‌رخه‌ سه‌ربڕاوه‌كه‌ شایسته‌ی وه‌رگرتنیتوانا و ده‌وڵه‌مه‌ندی و دانایی و هێز وڕێز و شكۆ و ستایشه‌!) </VERS>
      <VERS vnumber="12">
          هه‌موو بوونه‌وه‌رێكی ئاسمان و زه‌وی و ژێر زه‌وی و ناو ده‌ریاش، هه‌ر ئه‌وه‌ی تیایان دایه‌، بیستم ده‌یان‌ووت:  (با ستایش و ڕێز و شكۆ و توانا،بۆ دانیشتووی سه‌ر ته‌خت وبه‌رخه‌كه‌ بێت، تاهه‌تایه‌!)</VERS>
      <VERS vnumber="13">چوار بوونه‌وه‌ره‌كه‌ش ده‌یان‌ووت: (ئامین)، پیره‌كانیش كه‌وتن و كڕنۆشیان برد.  </VERS>
    </CHAPTER>
    <CHAPTER cnumber="6">
      <VERS vnumber="1">سه‌یرم كرد ئه‌سپێكی سپیم بینی، سواره‌كه‌ی كه‌وانێكی به‌ده‌سته‌وه‌ بوو و تاجێكی درابووێ، به‌ سه‌ركه‌وتنه‌وه‌ ده‌رچوو تاكو سه‌ربكه‌وێت.  </VERS>
      <VERS vnumber="2">
          كاتێ به‌رخه‌كه‌ مۆری دووه‌می كرده‌وه‌، گوێم له‌ بوونه‌وه‌ری دووه‌م بوو وتی: (وه‌ره‌!)</VERS>
      <VERS vnumber="3">ئه‌سپێكی دیكه‌ی سووری دره‌وشاوه‌ ده‌رچوو، سواره‌كه‌ی ده‌سه‌ڵاتی پێی درابوو ئاشتی له‌ زه‌وی‌دا هه‌ڵبگرێت تاكو خه‌ڵك یه‌كتری بكوژن. هه‌روه‌ها شمشێرێكی گه‌وره‌ی درابووێ.  </VERS>
      <VERS vnumber="4">
          كاتێ به‌رخه‌كه‌ مۆری سێیه‌می كرده‌وه‌، گوێم لێ‌بوو بوونه‌وه‌ری سێیه‌م وتی: (وه‌ره‌!) سه‌یرم كرد، ئه‌سپێكی ڕه‌شم بینی، سواره‌كه‌ی ته‌رازوویه‌كی به‌ده‌سته‌وه‌ بوو.</VERS>
      <VERS vnumber="5">گوێم لێ‌بوو ده‌نگێك له‌ناوه‌ڕاستی چوار بوونه‌وه‌ره‌كه‌ ده‌یووت: (یه‌ك ڕبه‌ گه‌نم به‌ دینارێك، سێ ڕبه‌ جۆ به‌ دینارێك، به‌ڵام زیان به‌ ڕۆن و شه‌رابه‌كه‌ مه‌گه‌یه‌نه‌.)  </VERS>
      <VERS vnumber="6">
          كاتێ مۆری چواره‌می كرده‌وه‌، گوێم له‌ ده‌نگی بوونه‌وه‌ری چواره‌م بوو وتی: (وه‌ره‌!)</VERS>
      <VERS vnumber="7">سه‌یرم كرد، ئه‌سپێكی زه‌ردباوم بینی، سواره‌كه‌ی ناوی مردن بوو، جیهانی مردووان دوای كه‌وتبوو. ده‌سه‌ڵاتیان درابووێ چاره‌گی زه‌وی به‌ شمشێر و برسیێتی و ده‌رد بكوژن، هه‌روه‌ها به‌ دڕنده‌ كێویه‌كانی زه‌وی.  </VERS>
      <VERS vnumber="8">
          كاتێ مۆری پێنجه‌می كرده‌وه‌، له‌ ژێر قوربانگادا ڕۆحی ئه‌وانه‌م بینی كه‌ له‌به‌ر وشه‌ی خودا و له‌به‌ر ئه‌و شایه‌تییه‌ی له‌لایان بوو كوژرا بوون.</VERS>
      <VERS vnumber="9">به‌ ده‌نگێكی به‌رز هاواریان كرد و وتیان: (ئه‌ی خوداوه‌ندی پیرۆز و ڕاست، هه‌تا كه‌ی حوكمیان ناده‌یت و تۆڵه‌ی خوێنی ئێمه‌ له‌ دانیشتووانی زه‌وی ناستێنیت؟)</VERS>
      <VERS vnumber="10">جا هه‌ریه‌كه‌یان جلێكی سپییان درایێ و پێیان وترا ماوه‌یه‌ك بحه‌سێنه‌وه‌، تاكو به‌نده‌ هاوكاره‌كان و خوشك و براكانیان كه‌ وه‌ك ئه‌وان ده‌كوژرێن ته‌واو ده‌بن.  </VERS>
      <VERS vnumber="11">
          سه‌یرم كرد كه‌ مۆری شه‌شه‌می كرده‌وه‌، بوومه‌له‌رزه‌یه‌كی گه‌وره‌ ڕووی‌دا و خۆر وه‌ك به‌رگی ماته‌م ڕه‌ش هه‌ڵگه‌ڕا، مانگیش وه‌ك خوێن سوور هه‌ڵگه‌ڕا،</VERS>
      <VERS vnumber="12">ئه‌ستێره‌كانی ئاسمان كه‌وتنه‌ زه‌وی، وه‌ك دارهه‌نجیر كاتێ بایه‌كی توند ده‌یهه‌ژێنێت، به‌ره‌كه‌ی ده‌كه‌وێت.</VERS>
      <VERS vnumber="13">ئاسمان وه‌ك پێچراو كه‌رت بوو، هیچ چیا و دوورگه‌یه‌ك له‌ شوێنی خۆی نه‌ما.</VERS>
      <VERS vnumber="14">پاشایانی زه‌وی و گه‌وره‌كان و سوپاسالاره‌كان و ده‌وڵه‌مه‌ندان و به‌هێزان و هه‌موو كۆیله‌ و ئازادێك، خۆیان له‌ ئه‌شكه‌وت و تاشه‌به‌ردی چیا حه‌شار دا،</VERS>
      <VERS vnumber="15">به‌ چیا و به‌ردیان ده‌ووت: (بكه‌ونه‌ سه‌رمان تاكو له‌ڕووی دانیشتووی سه‌ر ته‌خت و تووڕه‌یی به‌رخه‌كه‌ بمانشارنه‌وه‌!</VERS>
      <VERS vnumber="16">چونكه‌ ڕۆژی تووڕه‌بوونه‌ گه‌وره‌كه‌ی هاتووه‌ و كێ ده‌توانێت خۆی ڕابگرێت؟)  </VERS>
    </CHAPTER>
    <CHAPTER cnumber="7">
      <VERS vnumber="1">فریشته‌یه‌كی دیكه‌شم بینی له‌ ڕۆژهه‌ڵاته‌وه‌ ده‌رده‌كه‌وت مۆری خودای زیندووی پێ‌بوو، به‌ ده‌نگێكی به‌رز بانگی چوار فریشته‌كه‌ی كرد كه‌ پێیان درابوو زیان به‌ زه‌وی و ده‌ریا بگه‌یه‌نن، وتی:</VERS>
      <VERS vnumber="2">(زیان به‌ زه‌وی و ده‌ریا و دره‌خت مه‌گه‌یه‌نن تاكو نێوچه‌وانی به‌نده‌كانی خودامان مۆر ده‌كه‌ین.)</VERS>
      <VERS vnumber="3">گوێم له‌ ژماره‌ی مۆركراوان بوو كه‌ سه‌د و چل و چوار هه‌زار بوون، له‌ هه‌موو هۆزه‌كانی نه‌وه‌ی ئسیرائیل بوون.</VERS>
      <VERS vnumber="4">له‌ هۆزی یه‌هودا دوازده‌ هه‌زار مۆركراو،له‌ هۆزی ڕه‌ئوبێن دوازده‌ هه‌زار،له‌ هۆزی گاد دوازده‌ هه‌زار،</VERS>
      <VERS vnumber="5">له‌ هۆزی ئه‌شیر دوازده‌ هه‌زار،له‌ هۆزی نه‌فتالی دوازده‌ هه‌زار،له‌ هۆزی مه‌نه‌سا دوازده‌ هه‌زار،</VERS>
      <VERS vnumber="6">له‌ هۆزی شیمۆن دوازده‌ هه‌زار،له‌ هۆزی لێڤی دوازده‌ هه‌زار،له‌ هۆزی یه‌ساكر دوازده‌ هه‌زار،</VERS>
      <VERS vnumber="7">له‌ هۆزی زه‌بولون دوازده‌ هه‌زار،له‌ هۆزی یوسف دوازده‌ هه‌زار،له‌ هۆزی بنیامین دوازده‌ هه‌زار مۆركراو. </VERS>
      <VERS vnumber="8">
          پاش ئه‌مه‌ سه‌یرم كرد حه‌شاماتێكم بینی كه‌س ناتوانێت بیژمێرێت له‌ هه‌موو نه‌ته‌وه‌ و هۆز و گه‌ل و زمانێك، له‌به‌رده‌م ته‌خته‌كه‌ و به‌رخه‌كه‌ ڕاوه‌ستابوون، جلی سپییان له‌به‌ردا بوو و لقه‌ دارخورمایان به‌ده‌سته‌وه‌ گرتبوو،</VERS>
      <VERS vnumber="9">به‌ ده‌نگێكی به‌رز هاواریان ده‌كرد و ده‌یان‌ووت:  (ڕزگاری هی خودامانه‌،كه‌ له‌سه‌ر ته‌خت دانیشتووه‌ وبۆ به‌رخه‌كه‌یه‌.)</VERS>
      <VERS vnumber="10">هه‌موو فریشته‌كان له‌ ده‌وری ته‌خته‌كه‌ ڕاوه‌ستابوون، پیره‌كان و چوار بوونه‌وه‌ره‌كه‌، له‌به‌رده‌م ته‌خته‌كه‌ به‌ ڕوودا كه‌وتن و كڕنۆشیان بۆ خودا برد،</VERS>
      <VERS vnumber="11">ده‌یان‌ووت:  (ئامین!ستایش و شكۆ و دانایی وسوپاس و ڕێز و هێز و توانابۆ خودامانه‌، تاهه‌تایه‌!ئامین!) </VERS>
      <VERS vnumber="12">
          دوایی یه‌كێك له‌ پیره‌كان لێی پرسیم: (ئه‌م سپی پۆشانه‌ كێن و له‌كوێوه‌ هاتوون؟)  </VERS>
      <VERS vnumber="13">
          منیش پێم وت: (گه‌وره‌م، تۆ ده‌زانیت.)  پێی‌ووتم: (ئه‌مانه‌ ئه‌وانه‌ن كه‌ له‌ ته‌نگانه‌ گه‌وره‌كه‌وه‌ هاتوون و جله‌كانیان به‌ خوێنی به‌رخه‌كه‌ شۆردووه‌ و سپی كردووه‌.</VERS>
      <VERS vnumber="14">بۆیه‌  له‌به‌رده‌م ته‌ختی خودادان وشه‌و و ڕۆژ له‌ په‌رستگاكه‌ی خزمه‌تی ده‌كه‌ن ودانیشتووی سه‌ر ته‌خته‌كه‌ش به‌ چادر دایان ده‌پۆشێت.</VERS>
      <VERS vnumber="15">ئیتر نه‌ برسی ده‌بن و نه‌ تینوو،نه‌ هه‌تاو لێیان ده‌دات و نه‌ گه‌رمی سووتێنه‌ر.</VERS>
      <VERS vnumber="16">چونكه‌ به‌رخه‌كه‌ی ناوه‌ڕاستی ته‌خته‌كه‌ شوانه‌تییان ده‌كات وبه‌ره‌و كانییه‌كانی ئاوی ژیانیان ده‌بات،خوداش هه‌موو فرمێسكه‌كانی چاویان ده‌سڕێته‌وه‌.) </VERS>
    </CHAPTER>
    <CHAPTER cnumber="8">
      <VERS vnumber="1">حه‌وت فریشته‌كه‌م بینی كه‌ له‌به‌رده‌م خودا ڕاده‌وه‌ستن و حه‌وت كه‌ڕه‌نایان درابووێ.</VERS>
      <VERS vnumber="2">فریشته‌یه‌كی دیكه‌ش هات و له‌لای قوربانگا وه‌ستا، بخووردانێكی زێڕینی پێ‌بوو. بخوورێكی زۆریشی درابووێ تاكو له‌گه‌ڵ نوێژه‌كانی پیرۆزكراوان له‌سه‌ر قوربانگا زێڕینه‌كه‌ی به‌رده‌م ته‌خت پێشكه‌شی بكات.</VERS>
      <VERS vnumber="3">له‌گه‌ڵ نوێژه‌كانی پیرۆزكراوان دووكه‌ڵی بخوور له‌ ده‌ستی فریشته‌كه‌ له‌به‌رده‌م خودا به‌رز‌بۆوه‌.</VERS>
      <VERS vnumber="4">فریشته‌كه‌ش بخووردانه‌كه‌ی برد و له‌ قوربانگاكه‌ پڕی كرد له‌ ئاگر و فڕێی‌دایه‌ سه‌ر زه‌وی، له‌وێ‌دا بووه‌ گه‌واره‌ و ده‌نگه‌ده‌نگ و بروسكه‌ و بوومه‌له‌رزه‌.  </VERS>
      <VERS vnumber="5">
          ئیتر حه‌وت فریشته‌كه‌ی حه‌وت كه‌ڕه‌ناكه‌یان پێ‌بوو خۆیان بۆ لێدانی كه‌ڕه‌نا سازكرد.  </VERS>
      <VERS vnumber="6">
          فریشته‌ی یه‌كه‌م كه‌ڕه‌ناكه‌ی لێدا، ته‌رزه‌ و ئاگری تێكه‌ڵ به‌ خوێن په‌یدابوو، فڕێدرانه‌ زه‌وی. سێیه‌كی زه‌وی سووتا و سێیه‌كی دره‌خته‌كانیش سووتان و هه‌موو گیایه‌كی سه‌وز سووتا.  </VERS>
      <VERS vnumber="7">
          فریشته‌ی دووه‌م كه‌ڕه‌ناكه‌ی لێدا و شتێكی وه‌كو چیایه‌كی گه‌وره‌ی گڕگرتوو فڕێدرایه‌ ده‌ریاوه‌. سێیه‌كی ده‌ریاكه‌ش بووه‌ خوێن،</VERS>
      <VERS vnumber="8">سێیه‌كی بوونه‌وه‌رانی زیندووی ده‌ریا مردن، سێیه‌كی كه‌شتییه‌كانیش تێكشكان.  </VERS>
      <VERS vnumber="9">
          فریشته‌ی سێیه‌م كه‌ڕه‌ناكه‌ی لێدا، ئه‌ستێره‌یه‌كی گه‌وره‌ی پرشنگداری وه‌ك چرا له‌ ئاسمانه‌وه‌ كه‌وته‌ سه‌ر سێیه‌كی ڕووبار و سه‌رچاوه‌كانی ئاو --</VERS>
      <VERS vnumber="10">ئه‌ستێره‌كه‌ش ناوی (تاڵاو) بوو. سێیه‌كی ئاو تاڵ بوو، خه‌ڵكانێكی زۆریش له‌به‌ر تاڵی ئاوه‌كه‌ مردن.  </VERS>
      <VERS vnumber="11">
          فریشته‌ی چواره‌میش كه‌ڕه‌ناكه‌ی لێدا، سێیه‌كی خۆر و سێیه‌كی مانگ و سێیه‌كی ئه‌ستێره‌كان لێدران، تاكو سێیه‌كیان تاریك بن و ڕۆژ سێیه‌كی ڕووناكی نه‌دات و شه‌ویش ئاوا.  </VERS>
      <VERS vnumber="12">
          پاشان ته‌ماشام كرد، بیستم هه‌ڵۆیه‌كی هه‌ڵفڕیو له‌ناوه‌ڕاستی ئاسمان‌دا، به‌ ده‌نگێكی به‌رز ده‌یووت: (قوڕ به‌سه‌ر! قوڕ به‌سه‌ر! قوڕ به‌سه‌ر دانیشتووانی زه‌وی، له‌به‌ر ئه‌و ده‌نگه‌ی كه‌ڕه‌نا كه‌ ماوه‌ و سێ فریشته‌كه‌ی دیكه‌ كه‌ خه‌ریكن كه‌ڕه‌ناكانیان لێده‌ن!)  </VERS>
      <VERS vnumber="13"></VERS>
    </CHAPTER>
    <CHAPTER cnumber="9">
      <VERS vnumber="1">كاتێ بیری بێ‌بنی كرده‌وه‌، دووكه‌ڵێك وه‌ك دووكه‌ڵی كووره‌یه‌كی گه‌وره‌ لێی به‌رزبۆوه‌ و دووكه‌ڵه‌كه‌ی بیری بێ‌بن خۆر و هه‌وای تاریك كرد.</VERS>
      <VERS vnumber="2">له‌ دووكه‌ڵه‌كه‌وه‌ كولله‌ ده‌رچوون بۆ زه‌وی و ده‌سه‌ڵاتێكی وه‌ك ده‌سه‌ڵاتی دووپشكی زه‌وییان درابووێ.</VERS>
      <VERS vnumber="3">فه‌رمانیان پێ درابوو زیان به‌ گیای زه‌وی و هیچ سه‌وزایی و هیچ دره‌ختێك نه‌گه‌یێنن، ته‌نها به‌و كه‌سانه‌ كه‌ مۆری خودایان به‌ نێوچه‌وانه‌وه‌ نییه‌.</VERS>
      <VERS vnumber="4">ڕێیان پێ نه‌درابوو بیانكوژن، به‌ڵكو پێنج مانگ ئازار بچێژن، ئازاره‌كه‌ی وه‌ك ئازاری دووپشكه‌ كاتێ به‌ مرۆڤه‌وه‌ ده‌دات.</VERS>
      <VERS vnumber="5">له‌و ڕۆژانه‌دا خه‌ڵك به‌دوای مردن‌دا ده‌گه‌ڕێن و نایدۆزنه‌وه‌، حه‌ز له‌ مردن ده‌كه‌ن و مردن لێیان ڕاده‌كات.  </VERS>
      <VERS vnumber="6">
          شێوه‌ی كولله‌كان وه‌ك ئه‌سپ بوو بۆ شه‌ڕ ئاماده‌ كرابێت، له‌سه‌ر سه‌ریان شتێكی وه‌ك تاجی زێڕین بوو و ڕوویان وه‌ك ڕووی مرۆڤ.</VERS>
      <VERS vnumber="7">قژیان وه‌ك قژی ئافره‌ت بوو و ددانه‌كانیان وه‌ك ددانی شێر.</VERS>
      <VERS vnumber="8">سپه‌ریان هه‌بوو، وه‌ك سپه‌ری ئاسنین، ده‌نگی باڵه‌كانیان وه‌ك ده‌نگی گالیسكه‌ی ئه‌سپێكی زۆر بوو بۆ جه‌نگ ڕابكه‌ن.</VERS>
      <VERS vnumber="9">چه‌ند كلكێكی چزووداری وه‌ك دووپشكیان هه‌بوو، پێنج مانگ ده‌سه‌ڵاتی كلكه‌كانیان بۆ ئازاردانی خه‌ڵك بوو.</VERS>
      <VERS vnumber="10">فریشته‌ی بیری بێ‌بن پاشا بوو به‌سه‌ریانه‌وه‌، به‌ عیبری ناوی (ئه‌به‌دون)ـه‌ و به‌ یۆنانی ناوی (ئه‌پۆلیۆن)ـه‌.  </VERS>
      <VERS vnumber="11">
          ئه‌وه‌تا قوڕ به‌ سه‌ریی یه‌كه‌م به‌سه‌رچوو. دوو قوڕ به‌ سه‌ریی دیكه‌ ماوه‌ كه‌ دوای ئه‌مه‌ دێن.  </VERS>
      <VERS vnumber="12">
          فریشته‌ی شه‌شه‌م كه‌ڕه‌ناكه‌ی لێدا و ده‌نگێك له‌ چوار قۆچه‌كه‌ی قوربانگا زێڕینه‌كه‌ی به‌رده‌م خوداوه‌ هاته‌ گوێم،</VERS>
      <VERS vnumber="13">به‌ فریشته‌ی شه‌شه‌می ده‌ووت كه‌ كه‌ڕه‌ناكه‌ی پێ‌بوو: (چوار فریشته‌ به‌ستراوه‌كه‌ی لای ڕووباری گه‌وره‌ی فوڕات ئازاد بكه‌.)</VERS>
      <VERS vnumber="14">چوار فریشته‌كه‌ی ئاماده‌ كرابوون بۆ ئه‌و كاتژمێر و ڕۆژ و مانگ و ساڵه‌، ئازاد كران، تاكو سێیه‌كی مرۆڤ بكوژن.</VERS>
      <VERS vnumber="15">ژماره‌ی سه‌ربازه‌ سواره‌كان دوو سه‌د ملیۆن بوون، گوێم له‌ ژماره‌یان بوو.  </VERS>
      <VERS vnumber="16">
          ئاوا ئه‌سپه‌كان و سواره‌كانیانم له‌ بینینه‌كه‌دا بینی: سپه‌ری ئاگرین و مرواریدار و گۆگردیان هه‌بوو، سه‌ری ئه‌سپه‌كان وه‌ك سه‌ری شێر وابوون و له‌ ده‌میانه‌وه‌ ئاگر و دووكه‌ڵ و گۆگرد ده‌رده‌چوو.</VERS>
      <VERS vnumber="17">به‌و سێ ده‌رده‌ سێیه‌كی مرۆڤایه‌تی كوژران، به‌ ئاگر و دووكه‌ڵ و گۆگرد كه‌ له‌ ده‌میان ده‌رده‌چوو.</VERS>
      <VERS vnumber="18">چونكه‌ هێزی ئه‌سپه‌كان له‌ ده‌م و كلكیانه‌، چونكه‌ كلكیان وه‌ك مار سه‌ری هه‌یه‌ خه‌ڵكی پێ ئازار ده‌دات.  </VERS>
      <VERS vnumber="19">
          پاشماوه‌ی مرۆڤه‌كان كه‌ به‌و ده‌ردانه‌ نه‌كوژران، تۆبه‌یان له‌ كرده‌ی ده‌ستی خۆیان نه‌كرد. نه‌وه‌ستان له‌ كڕنۆش بردن بۆ ڕۆحی‌پیس و بته‌ زێڕینه‌كان و زیو و مس و به‌رد و دار، كه‌وا ناتوانن ببیستن و ببینن و بڕۆن.</VERS>
      <VERS vnumber="20">هه‌روه‌ها له‌ كوشتن و فاڵچیێتی و داوێنپیسی و دزیكردنیان تۆبه‌یان نه‌كرد.  </VERS>
    </CHAPTER>
    <CHAPTER cnumber="10">
      <VERS vnumber="1">پێچراوێكی بچووكی كراوه‌ی به‌ده‌سته‌وه‌ بوو. پێی ڕاستی له‌سه‌ر ده‌ریا و چه‌پی له‌سه‌ر وشكایی دانا.</VERS>
      <VERS vnumber="2">به‌ ده‌نگێكی به‌رز وه‌ك نه‌ڕه‌ی شێر نه‌ڕاندی. كاتێ نه‌ڕاندی، حه‌وت گه‌واره‌ به‌ ده‌نگه‌كانیان هاتنه‌ دووان.</VERS>
      <VERS vnumber="3">كاتێ حه‌وت گه‌واره‌كه‌ هاتنه‌ دووان، به‌ته‌مابووم بنووسم، به‌ڵام ده‌نگێكم له‌ ئاسمانه‌وه‌ گوێ لێ‌بوو ده‌یفه‌رموو: (ئه‌وه‌ی حه‌وت گه‌واره‌كه‌ وتیان مۆری بكه‌ و مه‌یاننووسه‌.)</VERS>
      <VERS vnumber="4">ئه‌و فریشته‌یه‌ی بینیم له‌سه‌ر ده‌ریا و وشكایی ڕاوه‌ستابوو ده‌ستی ڕاستی بۆ ئاسمان به‌رزكرده‌وه‌ و</VERS>
      <VERS vnumber="5">سوێندی به‌ زیندووی تاهه‌تایی خوارد، ئه‌وه‌ی ئاسمان و زه‌وی و ده‌ریا و هه‌موو ئه‌و شتانه‌ی تیایان دایه‌ به‌دیهێناوه‌، وتی: (دواكه‌وتنی دیكه‌ نابێت!</VERS>
      <VERS vnumber="6">به‌ڵكو له‌و ڕۆژانه‌ی فریشته‌ی حه‌وته‌م خه‌ریكه‌ كه‌ڕه‌نا لێ ده‌دات و ده‌نگی لێ دێت، نهێنی خوداش دێته‌ دی، وه‌ك موژده‌ی به‌ به‌نده‌ پێغه‌مبه‌ره‌كانی دا.)  </VERS>
      <VERS vnumber="7">
          ئه‌و ده‌نگه‌ی له‌ ئاسمانه‌وه‌ گوێم لێ‌بوو دیسان قسه‌ی له‌گه‌ڵ كردم و فه‌رمووی: (بڕۆ پێچراوه‌ كراوه‌كه‌ له‌ فریشته‌ ڕاوه‌ستاوه‌كه‌ی سه‌ر ده‌ریا و سه‌ر وشكایی وه‌ربگره‌.)</VERS>
      <VERS vnumber="8">چوومه‌ لای فریشته‌كه‌ و پێم وت پێچراوه‌ بچووكه‌كه‌م بداتێ، پێی‌ووتم: (بیبه‌ و بیخۆ. گه‌ده‌ت تاڵ ده‌كات، به‌ڵام له‌ ده‌مت‌دا وه‌ك هه‌نگوین شیرین ده‌بێت.)</VERS>
      <VERS vnumber="9">پێچراوه‌ بچووكه‌كه‌م له‌ ده‌ستی فریشته‌كه‌ برد و خواردم، له‌ ده‌مم وه‌ك هه‌نگوین شیرین بوو، به‌ڵام كه‌ خواردم گه‌ده‌ی تاڵ كردم.</VERS>
      <VERS vnumber="10">جا پێی‌ووتم: (ده‌بێت دیسان پێشبینی له‌سه‌ر خه‌ڵك و نه‌ته‌وه‌ و زمان و پاشای زۆر بكه‌یت.)  </VERS>
    </CHAPTER>
    <CHAPTER cnumber="11">
      <VERS vnumber="1">واز له‌ حه‌وشه‌ی په‌رستگا بهێنه‌ و مه‌یپێوه‌، چونكه‌ به‌ نه‌ته‌وه‌كان دراوه‌، چل و دوو مانگیش شاری پیرۆز پێشێل ده‌كه‌ن.</VERS>
      <VERS vnumber="2">به‌ دوو شایه‌ته‌كانم ده‌ده‌م بۆ هه‌زار و دوو سه‌د و شه‌ست ڕۆژ به‌ به‌رگی ماته‌مه‌وه‌ پێشبینی بكه‌ن.)</VERS>
      <VERS vnumber="3">ئه‌مانه‌ ئه‌و دوو دارزه‌یتوونه‌ و ئه‌و دوو چرادانه‌ن كه‌ له‌به‌رده‌م خوداوه‌ندی زه‌وی ڕاوه‌ستاون.</VERS>
      <VERS vnumber="4">ئه‌گه‌ر یه‌كێك بیه‌وێت زیانیان پێ بگه‌یێنێت، ئاگر له‌ ده‌میانه‌وه‌ ده‌رده‌چێت و دوژمنانیان ده‌خوات. ئه‌گه‌ر یه‌كێك بیه‌وێت زیانیان پێ بگه‌یێنێت ده‌بێت ئاوا بكوژرێت.</VERS>
      <VERS vnumber="5">ئه‌مانه‌ ده‌سه‌ڵاتیان هه‌یه‌ له‌ ڕۆژانی پێغه‌مبه‌رایه‌تییان ئاسمان دابخه‌ن، تاكو باران نه‌بارێت. هه‌روه‌ها ده‌سه‌ڵاتیان به‌سه‌ر ئاودا هه‌یه‌ بیكه‌نه‌ خوێن و به‌ هه‌موو ده‌ردێك له‌ زه‌وی بده‌ن، هه‌ر كاتێ بیانه‌وێ.  </VERS>
      <VERS vnumber="6">
          كاتێ شایه‌تییه‌كه‌یان ته‌واو كرد ئه‌و دڕنده‌یه‌ی له‌ بیری بێ‌بن دێته‌ ده‌ره‌وه‌، له‌گه‌ڵیان ده‌جه‌نگێت، ده‌یانبه‌زێنێت و ده‌یانكوژێت.</VERS>
      <VERS vnumber="7">ته‌رمه‌كانیان له‌سه‌ر شه‌قامی شاره‌ گه‌وره‌كه‌ ده‌بێت كه‌ ناوی مه‌جازی سه‌دوم و میسره‌، له‌وێش خوداوه‌ندیان له‌ خاچ درا.</VERS>
      <VERS vnumber="8">خه‌ڵكی له‌ گه‌ل و هۆز و زمان و نه‌ته‌وان بۆ ماوه‌ی سێ ڕۆژ و نیو ته‌ماشای ته‌رمه‌كانیان ده‌كه‌ن و ناهێڵن بنێژرێن.</VERS>
      <VERS vnumber="9">دانیشتووانی زه‌وی پێی شاد ده‌بن و شایی ده‌گێڕن و دیاری بۆ یه‌كتری ده‌نێرن، چونكه‌ ئه‌م دوو پێغه‌مبه‌ره‌ دانیشتووانی سه‌ر زه‌وییان ئازار دابوو.  </VERS>
      <VERS vnumber="10">
          پاش سێ ڕۆژ و نیو ڕۆحی ژیان له‌ خوداوه‌ چووه‌ ناویان، ئه‌وانیش هه‌ڵستانه‌وه‌ سه‌رپێیانیان و ترسێكی گه‌وره‌ كه‌وته‌ سه‌ر ئه‌وانه‌ی ته‌ماشایان ده‌كرد.</VERS>
      <VERS vnumber="11">ده‌نگێكی به‌رزیشیان له‌ ئاسمانه‌وه‌ بیست، پێی ده‌فه‌رموون: (سه‌ربكه‌ونه‌ ئێره‌.) ئه‌وانیش له‌به‌رچاوی دوژمنانیان له‌ هه‌وردا بۆ ئاسمان سه‌ركه‌وتن.  </VERS>
      <VERS vnumber="12">
          هه‌ر له‌و كاته‌دا بوومه‌له‌رزه‌یه‌كی گه‌وره‌ ڕووی‌دا و ده‌یه‌كی شاره‌كه‌ كه‌وت. حه‌وت هه‌زار كه‌س به‌ بوومه‌له‌رزه‌كه‌ كوژران، ئه‌وانی دیكه‌ ترسان و ستایشی خودای ئاسمانیان كرد.  </VERS>
      <VERS vnumber="13">
          قوڕ به‌ سه‌ریی دووه‌م به‌سه‌رچوو، ئه‌وه‌تا قوڕ به‌ سه‌ریی سێیه‌م وا به‌ خێرایی دێت.  </VERS>
      <VERS vnumber="14">
          فریشته‌ی حه‌وته‌میش كه‌ڕه‌ناكه‌ی لێدا و چه‌ند ده‌نگێكی به‌رز له‌ ئاسمانه‌وه‌ هاتن و وتیان:  (شانشینی جیهان بووه‌ شانشینی خوداوه‌ندمان و مه‌سیحه‌كه‌ی،ئه‌ویش تاهه‌تایه‌ فه‌رمانڕه‌وایی ده‌كات.)</VERS>
      <VERS vnumber="15">بیست و چوار پیره‌كه‌ی له‌به‌رده‌م خودا له‌سه‌ر ته‌خته‌كان دانیشتبوون، خۆیان به‌ ڕوودا كه‌وتن و كڕنۆشیان بۆ خودا برد،</VERS>
      <VERS vnumber="16">وتیان:  (سوپاست ده‌كه‌ین، خودای په‌روه‌ردگاری هه‌ره‌ به‌ توانا،ئه‌وه‌ی هه‌یه‌ و هه‌بووه‌،چونكه‌ هێزه‌ گه‌وره‌كه‌ی خۆت وه‌رگرت وده‌ستت به‌ فه‌رمانڕه‌وایی كرد.</VERS>
      <VERS vnumber="17">نه‌ته‌وه‌كان تووڕه‌ بوون، تووڕه‌یی تۆش هاتووه‌.كاتی لێپرسینه‌وه‌ی مردووان هات،بۆ پاداشتكردنی به‌نده‌ پێغه‌مبه‌ره‌كانت وپیرۆزكراوان و ئه‌وانه‌ی له‌ ناوت ده‌ترسن، گه‌وره‌ و بچووك،هه‌روه‌ها بۆ له‌ناوبردنی ئه‌وانه‌ی زه‌وی له‌ناوده‌به‌ن.) </VERS>
      <VERS vnumber="18">
          په‌رستگای خوداش له‌ ئاسمان‌دا كرابۆوه‌ و سندوقی په‌یمانه‌كه‌ی له‌ په‌رستگاكه‌ی ده‌ركه‌وت. له‌وێ‌دا بووه‌ بروسكه‌ و ده‌نگه‌ده‌نگ و گه‌واره‌ و بوومه‌له‌رزه‌ و ته‌رزه‌ی گه‌وره‌ باری.  </VERS>
    </CHAPTER>
    <CHAPTER cnumber="12">
      <VERS vnumber="1">سكی هه‌بوو، ئازاری هه‌بوو و له‌ ژانی منداڵبوون هاواری ده‌كرد.</VERS>
      <VERS vnumber="2">نیشانه‌یه‌كی دیكه‌ش له‌ ئاسمان‌دا ده‌ركه‌وت: ئه‌ژدیهایه‌كی گه‌وره‌ی سوور، حه‌وت سه‌ر و ده‌ قۆچی هه‌بوو، حه‌وت تاج له‌سه‌ر سه‌ره‌كان بوو.</VERS>
      <VERS vnumber="3">كلكیشی سێیه‌كی ئه‌ستێره‌ی ئاسمانی ڕاكێشا و فڕێی‌دانه‌ سه‌ر زه‌وی، ئه‌ژدیهاكه‌ له‌به‌رده‌م ئافره‌ته‌كه‌ كه‌ منداڵی ده‌بوو وه‌ستابوو، تاكو كه‌ منداڵه‌كه‌ بوو بیخوات.</VERS>
      <VERS vnumber="4">ئیتر منداڵێكی نێرینه‌ی بوو، ئه‌وه‌ی له‌ داهاتوو به‌ گۆپاڵێكی ئاسنین فه‌رمانڕه‌وایی نه‌ته‌وه‌كان ده‌كات. به‌ڵام منداڵه‌كه‌ی بۆ لای خودا و ته‌خته‌كه‌ی ڕفێندرا.</VERS>
      <VERS vnumber="5">ئافره‌ته‌كه‌ش به‌ره‌و چۆڵه‌وانی ڕایكرد، له‌وێ‌دا شوێنێكی هه‌یه‌ له‌لایه‌ن خوداوه‌ ئاماده‌ كراوه‌، تاكو له‌وێ هه‌زار و دوو سه‌د و شه‌ست ڕۆژ به‌خێو بكرێت.  </VERS>
      <VERS vnumber="6">
          له‌ ئاسمان‌دا بووه‌ شه‌ڕ، میكائیل و فریشته‌كانی دژی ئه‌ژدیهاكه‌ هێرشیان برد، ئه‌ژدیهاكه‌ و فریشته‌كانیشی هێرشیان برد،</VERS>
      <VERS vnumber="7">به‌ڵام ئه‌ژدیهاكه‌ به‌هێز نه‌بوو، شوێنیان له‌ ئاسمان‌دا نه‌ما.</VERS>
      <VERS vnumber="8">ئه‌ژدیهایه‌ گه‌وره‌كه‌ فڕێدرایه‌ خواره‌وه‌ - ماره‌ دێرینه‌كه‌ كه‌ به‌ ئیبلیس و شه‌یتان ناوده‌بردرێت، ئه‌وه‌ی هه‌موو جیهان گومڕا ده‌كات - فریشته‌كانیشی له‌گه‌ڵی‌دا فڕێدرانه‌ زه‌وی.  </VERS>
      <VERS vnumber="9">
          جا گوێم له‌ ده‌نگێكی به‌رز بوو له‌ ئاسمان‌دا ده‌یفه‌رموو:  (ئێستا ڕزگاری و هێز و شانشینی خودامان وده‌سه‌ڵاتی مه‌سیحه‌كه‌ی هاتووه‌،چونكه‌ ئه‌و سكاڵاكاره‌ی له‌ خوشك‏ و براكانمان،كه‌ شه‌و و ڕۆژ له‌به‌رده‌م خودامان سكاڵای لێیان ده‌كرد،فڕێدرایه‌ خواره‌وه‌.</VERS>
      <VERS vnumber="10">ئه‌وان به‌ خوێنی به‌رخه‌كه‌ وبه‌ وشه‌ی شایه‌تییان به‌زاندییان،تا ئه‌وه‌ی له‌ڕووی مردنیش ژیانی خۆیان خۆشنه‌ویست.</VERS>
      <VERS vnumber="11">بۆیه‌ ئه‌ی ئاسمان و ئه‌وانه‌ی تیای‌دا نیشته‌جێن، دڵخۆش بن!به‌ڵام قوڕ به‌سه‌ر زه‌وی و ده‌ریا،چونكه‌ ئیبلیس بۆتان دابه‌زیوه‌!تووڕه‌ییه‌كی گه‌وره‌ی پێیه‌،چونكه‌ ده‌زانێت كاتێكی كورتی هه‌یه‌.) </VERS>
      <VERS vnumber="12">
          كاتێ ئه‌ژدیهاكه‌ خۆی بینی فڕێدراوه‌ته‌ زه‌وی، ئافره‌ته‌كه‌ی ڕاونا كه‌ كوڕه‌كه‌ی لێ‌بوو.</VERS>
      <VERS vnumber="13">ئافره‌ته‌كه‌ دوو باڵی هه‌ڵۆیه‌ گه‌وره‌كه‌ی درایێ تاكو بۆ چۆڵه‌وانی و شوێنی خۆی بفڕێت، له‌وێ‌دا كاتێك و دوو كات و نیو دوور له‌ ماره‌كه‌ به‌خێو كرا.</VERS>
      <VERS vnumber="14">ماره‌كه‌ش له‌ ده‌میه‌وه‌ ئاوێكی وه‌ك ڕووباری فڕێدا بۆ دواوه‌ی ئافره‌ته‌كه‌، تاكو به‌ ڕووبار هه‌ڵبگیردرێت.</VERS>
      <VERS vnumber="15">زه‌وی یارمه‌تی ئافره‌ته‌كه‌ی دا، زه‌وی ده‌می كرده‌وه‌ و ئه‌و ڕووباره‌ی قووت دا كه‌ ئه‌ژدیهاكه‌ له‌ ده‌میه‌وه‌ فڕێی‌دا.</VERS>
      <VERS vnumber="16">ئه‌ژدیهاكه‌ له‌ ئافره‌ته‌كه‌ تووڕه‌ بوو، چوو له‌گه‌ڵ نه‌وه‌كانی دیكه‌ی بجه‌نگێت، ئه‌وانه‌ی ڕاسپارده‌كانی خودا ده‌پارێزن و پابه‌ندن به‌ شایه‌تییان بۆ عیسا.  </VERS>
      <VERS vnumber="17"></VERS>
      <VERS vnumber="18">ئه‌ژدیهاكه‌ش له‌سه‌ر لمی ده‌ریا ڕاوه‌ستا.  ئینجا دڕنده‌یه‌كم بینی له‌ ده‌ریاكه‌ ده‌رده‌چوو، ده‌ قۆچ و حه‌وت سه‌ری هه‌بوو، ده‌ تاجیش له‌سه‌ر قۆچه‌كانی بوو، له‌سه‌ر سه‌ره‌كانیشی ناوی كفركردن هه‌بوو.</VERS>
    </CHAPTER>
    <CHAPTER cnumber="13">
      <VERS vnumber="1">سه‌رێك له‌ سه‌ره‌كانی دڕنده‌كه‌ وه‌ك بۆ مردن سه‌ربڕابێت، برینه‌ كوشنده‌كه‌شی ساڕێژ ببوو. هه‌موو زه‌ویش به‌ سه‌رسامییه‌وه‌ به‌دوای دڕنده‌كه‌ كه‌وتن،</VERS>
      <VERS vnumber="2">كڕنۆشیان بۆ ئه‌ژدیهاكه‌ برد، چونكه‌ ده‌سه‌ڵاتی به‌ دڕنده‌كه‌ دا، كڕنۆشیان بۆ دڕنده‌كه‌ش برد و وتیان: (كێ وه‌ك دڕنده‌كه‌ وایه‌؟ كێ ده‌توانێت دژی بجه‌نگێت؟)  </VERS>
      <VERS vnumber="3">
          دڕنده‌كه‌ ده‌مێكی درابووێ، قسه‌ی گه‌وره‌ و كفری ده‌كرد، هه‌روه‌ها چل و دوو مانگی درابووێ ده‌سه‌ڵات به‌كاربهێنێت.</VERS>
      <VERS vnumber="4">ئیتر ده‌می كرده‌وه‌ و كفری به‌ خودا كرد و جنێوی به‌ ناوی خودا و نشینگه‌كه‌ی و دانیشتووانی ئاسمان ده‌دا.</VERS>
      <VERS vnumber="5">ڕێگای پێ‌درابوو له‌ دژی پیرۆزكراوان بجه‌نگێت و بیانبه‌زێنێت، ده‌سه‌ڵاتیشی درابووێ به‌سه‌ر هه‌موو هۆز و گه‌ل و زمان و نه‌ته‌وه‌یه‌ك‌دا.</VERS>
      <VERS vnumber="6">هه‌موو دانیشتووانی سه‌ر زه‌ویش كڕنۆشی بۆ ده‌به‌ن - - ئه‌وانه‌ی ناویان له‌ په‌ڕتووكی ژیانی به‌رخه‌كه‌ نه‌نووسراوه‌ كه‌ له‌ دامه‌زراندنی جیهانه‌وه‌ سه‌ربڕاوه‌.  </VERS>
      <VERS vnumber="7">
          ئه‌وه‌ی گوێی هه‌یه‌، با ببیستێت.</VERS>
      <VERS vnumber="8">ئه‌گه‌ر یه‌كێك بۆ ڕاپێچ‌كردن بچێت،ڕاپێچ ده‌كرێت.ئه‌گه‌ر یه‌كێك به‌ شمشێر بكوژرێت،به‌ شمشێر ده‌كوژرێت.  ئه‌م بانگه‌وازه‌ بۆ دانبه‌خۆداگرتن و دڵسۆزی پیرۆزكراوانه‌.  </VERS>
      <VERS vnumber="9">
          دڕنده‌یه‌كی دیكه‌م بینی له‌ زه‌وییه‌وه‌ ده‌رده‌چوو، دوو قۆچی وه‌ك به‌رخی هه‌بوو، وه‌ك ئه‌ژدیها ده‌دووا.</VERS>
      <VERS vnumber="10">به‌ ته‌واوی ده‌سه‌ڵاتی دڕنده‌ی یه‌كه‌م بۆ ئه‌و په‌یڕه‌و ده‌كات، وا له‌ زه‌وی و دانیشتووانی سه‌ری ده‌كات كڕنۆش بۆ دڕنده‌ی یه‌كه‌م ببه‌ن، كه‌ برینه‌ كوشنده‌كه‌ی ساڕێژ ببوو.</VERS>
      <VERS vnumber="11">نیشانه‌ی گه‌وره‌ ده‌كات، ته‌نانه‌ت وا ده‌كات له‌به‌رچاوی خه‌ڵك ئاگر له‌ ئاسمانه‌وه‌ بێته‌ خواره‌وه‌ بۆ زه‌وی.</VERS>
      <VERS vnumber="12">هه‌روه‌ها به‌و نیشانانه‌ی كه‌ پێی دراوه‌ له‌ پێناوی دڕنده‌ی یه‌كه‌م بیكات، دانیشتووانی زه‌وی گومڕا كرد. به‌ خه‌ڵكی سه‌ر زه‌وی ده‌ڵێت په‌یكه‌ر‌ێك بۆ ئه‌و دڕنده‌یه‌ دابمه‌زرێنێت كه‌ به‌ شمشێر بریندار كرا و به‌ زیندوویی مایه‌وه‌.</VERS>
      <VERS vnumber="13">هه‌روه‌ها پێی درابوو هه‌ناسه‌ بداته‌ په‌یكه‌ر‌ی دڕنده‌ی یه‌كه‌م تاكو وێنه‌ی دڕنده‌كه‌ قسه‌ بكات و وابكات هه‌موو ئه‌وانه‌ی كڕنۆش بۆ وێنه‌ی دڕنده‌كه‌ نابه‌ن بكوژرێن.</VERS>
      <VERS vnumber="14">وای له‌ هه‌مووانیش ده‌كرد، گه‌وره‌ و بچووك، ده‌وڵه‌مه‌ند و هه‌ژار، ئازاد و كۆیله‌، نیشانه‌یه‌ك له‌سه‌ر ده‌ستی ڕاستیان یان له‌سه‌ر ناوچه‌وانیان دروست بكرێت،</VERS>
      <VERS vnumber="15">تاكو كه‌س نه‌توانێت بكڕێت یان بفرۆشێت، ته‌نها ئه‌وه‌ی نیشانه‌كه‌ی پێوه‌یه‌. نیشانه‌كه‌ش ناوی دڕنده‌كه‌یه‌ یان ژماره‌ی ناوه‌كه‌ی.  </VERS>
      <VERS vnumber="16">
          ئه‌مه‌ بانگه‌وازه‌ بۆ دانایی: ئه‌وه‌ی تێگه‌یشتنی هه‌یه‌ با ژماره‌ی دڕنده‌كه‌ بژمێرێت، چونكه‌ ژماره‌ی مرۆڤه‌ كه‌ ژماره‌كه‌ی شه‌ش سه‌د و شه‌ست و شه‌شه‌.  </VERS>
      <VERS vnumber="18">
          پاشان بینیم به‌رخه‌كه‌ له‌سه‌ر كێوی سییۆن ڕاوه‌ستابوو، سه‌د و چل و چوار هه‌زاری له‌گه‌ڵ‌بوو، ناوی ئه‌و و ناوی باوكی ئه‌ویان له‌سه‌ر ناوچه‌وانیان نووسرابوو.</VERS>
    </CHAPTER>
    <CHAPTER cnumber="14">
      <VERS vnumber="1">له‌به‌رده‌م ته‌خت و چوار بوونه‌وه‌ره‌كه‌ و پیره‌كان سروودێكی نوێیان ده‌ووت. كه‌س نه‌یده‌توانی سرووده‌كه‌ فێرببێت جگه‌ له‌و سه‌د و چل و چوار هه‌زاره‌ی له‌ زه‌وییه‌وه‌ كڕابوونه‌وه‌.</VERS>
      <VERS vnumber="2">ئه‌وانه‌ له‌گه‌ڵ ئافره‌ت گڵاو نه‌بوونه‌، چونكه‌ پاكن، ئه‌وانه‌ به‌دوای به‌رخه‌كه‌ ده‌كه‌ون بۆ هه‌ر كوێ بڕوات، ئه‌وانه‌ وه‌ك پێشه‌به‌ره‌ بۆ خودا و به‌رخه‌كه‌ له‌نێو خه‌ڵك كڕدراون.</VERS>
      <VERS vnumber="3">درۆ له‌ ده‌میان‌دا نادۆزرێته‌وه‌، گله‌ییان له‌سه‌ر نییه‌.  </VERS>
      <VERS vnumber="4">
          ئینجا فریشته‌یه‌كی دیكه‌م بینی له‌ناوه‌ڕاستی ئاسمان‌دا ده‌فڕی، ئینجیلی تاهه‌تایی پێ بوو، تاكو موژده‌ ببه‌خشێته‌ دانیشتووانی زه‌وی - - هه‌موو نه‌ته‌وه‌ و هۆز و زمان و گه‌لێك.</VERS>
      <VERS vnumber="5">به‌ ده‌نگێكی به‌رز ده‌یووت: (له‌ خودا بترسن و شكۆداری بكه‌ن، چونكه‌ كاتی حوكمدان هاتووه‌. كڕنۆش بۆ دروستكه‌ری ئاسمان و زه‌وی و ده‌ریا و كانیاوه‌كان ببه‌ن.)  </VERS>
      <VERS vnumber="6">
          فریشته‌یه‌كی دیكه‌، دووه‌م، له‌دوایه‌وه‌ ده‌یووت: (كه‌وت! بابلی گه‌وره‌ كه‌وت، ئه‌وه‌ی وای كرد هه‌موو نه‌ته‌وه‌كان شه‌رابی تووڕه‌یی داوێنپیسییه‌كه‌ی بخۆنه‌وه‌.)  </VERS>
      <VERS vnumber="7">
          فریشته‌یه‌كی دیكه‌، سێیه‌م، له‌دوایانه‌وه‌ به‌ ده‌نگێكی به‌رز ده‌یووت: (ئه‌وه‌ی كڕنۆش بۆ دڕنده‌كه‌ و وێنه‌كه‌ی ببات و نیشانه‌ی سه‌ر ده‌ستی یان نێوچه‌وانی وه‌ربگرێت،</VERS>
      <VERS vnumber="8">ئه‌ویش شه‌رابی تووڕه‌یی خودا ده‌خواته‌وه‌، كه‌ به‌ ساده‌یی له‌ جامی تووڕه‌ییه‌كه‌ی ڕژاوه‌. له‌به‌رده‌م فریشته‌ پیرۆزه‌كان و به‌رخه‌كه‌دا به‌ ئاگر و گۆگرد ئازار ده‌درێت.</VERS>
      <VERS vnumber="9">دووكه‌ڵی ئازاریان بۆ تاهه‌تایه‌ به‌رز ده‌بێته‌وه‌. ئه‌وانه‌ی كڕنۆش بۆ دڕنده‌كه‌ و وێنه‌كه‌ی ده‌به‌ن، ئه‌وه‌ی نیشانه‌ی ناوه‌كه‌ی وه‌ربگرێت شه‌و و ڕۆژ پشوویان نابێت.)  </VERS>
      <VERS vnumber="10">
          ئه‌مه‌ بانگه‌وازه‌ بۆ دانبه‌خۆداگرتنی پیرۆزكراوان، ئه‌وانه‌ی ڕاسپارده‌كانی خودا و باوه‌ڕی عیسا ده‌پارێزن.  </VERS>
      <VERS vnumber="11">
          گوێم له‌ ده‌نگێك بوو له‌ ئاسمانه‌وه‌ ده‌یووت: (بنووسه‌: خۆزگه‌ ده‌خوازرێ به‌و مردووانه‌ی له‌ ئێستاوه‌ له‌ خوداوه‌نددا ده‌مرن!) </VERS>
      <VERS vnumber="12">
          پاشان ته‌ماشام كرد، ئه‌وه‌تا هه‌ورێكی سپی و له‌سه‌ر هه‌وره‌كه‌ یه‌كێكی {وه‌ك كوڕی مرۆڤ} دانیشتووه‌، تاجێكی زێڕینی له‌سه‌ر بوو و داسێكی تیژی به‌ده‌سته‌وه‌ بوو.</VERS>
      <VERS vnumber="13">فریشته‌یه‌كی دیكه‌ له‌ په‌رستگا ده‌رچوو و به‌ ده‌نگێكی به‌رز بانگی دانیشتووی سه‌ر هه‌وره‌كه‌ی كرد: (داسه‌كه‌ت هه‌ڵگره‌ و بدروه‌وه‌، چونكه‌ كاتی دروێنه‌ هاتووه‌ و به‌رهه‌م پێگه‌یشتووه‌.)</VERS>
      <VERS vnumber="14">جا دانیشتووی سه‌ر هه‌وره‌كه‌ داسه‌كه‌ی بۆ سه‌ر زه‌وی وه‌شاند و زه‌وی دروایه‌وه‌.  </VERS>
      <VERS vnumber="15">
          فریشته‌یه‌كی دیكه‌ له‌ په‌رستگاكه‌ی له‌ ئاسمانه‌ ده‌رچوو و ئه‌ویش داسێكی تیژی پێ‌بوو.</VERS>
      <VERS vnumber="16">فریشته‌یه‌كی دیكه‌ له‌ قوربانگاوه‌ ده‌رچوو و ده‌سه‌ڵاتی به‌سه‌ر ئاگردا هه‌بوو. به‌ ده‌نگێكی به‌رز له‌گه‌ڵ ئه‌وه‌ی داسه‌ تیژه‌كه‌ی پێ‌بوو دووا و وتی: (داسه‌ تیژه‌كه‌ت هه‌ڵگره‌ و هێشووه‌كانی ڕه‌زی زه‌وی كۆبكه‌وه‌، چونكه‌ ترێیه‌كه‌ی پێگه‌یشتووه‌.)</VERS>
      <VERS vnumber="17">فریشته‌كه‌ داسه‌كه‌ی وه‌شانده‌ زه‌وی و ڕه‌زه‌كانی زه‌وی ڕنی و فڕێی‌دایه‌ ناو گوشه‌ره‌ گه‌وره‌كه‌ی تووڕه‌یی خودا.</VERS>
      <VERS vnumber="18">گوشه‌ره‌كه‌ له‌ ده‌ره‌وه‌ی شار گوشرا، تاكو به‌رزی لغاوی ئه‌سپ، هه‌زار و شه‌ش سه‌د ستادیا خوێن له‌ گوشه‌ره‌كه‌ ده‌رچوو.  </VERS>
      <VERS vnumber="20">
          پاشان نیشانه‌یه‌كی دیكه‌م له‌ ئاسمان‌دا بینی، گه‌وره‌ و سه‌یر: حه‌وت فریشته‌ حه‌وت ده‌ردی كۆتاییان پێ بوو، چونكه‌ تووڕه‌یی خودا له‌وانه‌ ته‌واو ده‌بێت.  </VERS>
    </CHAPTER>
    <CHAPTER cnumber="15">
      <VERS vnumber="1">سروودی موسای به‌نده‌ی خودا و سروودی به‌رخه‌كه‌یان ده‌چڕی، ده‌یان‌ووت:  (ئه‌ی خوداوه‌ند، خودای هه‌ره‌ به‌ توانا،كاره‌كانت گه‌وره‌ و سه‌یره‌!ئه‌ی پاشای نه‌ته‌وه‌كان،ڕێگاكانت ڕاست و دادپه‌وه‌ره‌.</VERS>
      <VERS vnumber="2">ئه‌ی خوداوه‌ند، كێ له‌ تۆ ناترسێت وناوت شكۆدار ناكات؟چونكه‌ تۆ تاقه‌ پیرۆزیت.هه‌موو نه‌ته‌وه‌كان دێن و كڕنۆشت بۆ ده‌به‌ن،چونكه‌ دادپه‌روه‌ریه‌كانت ده‌ركه‌وتوون.) </VERS>
      <VERS vnumber="3">
          پاش ئه‌وه‌ سه‌یرم كرد، په‌رستگاكه‌ له‌ ئاسمان‌دا كرایه‌وه‌ كه‌ نشینگه‌ی شایه‌تییه‌.</VERS>
      <VERS vnumber="4">حه‌وت فریشته‌كه‌ له‌ په‌رستگاكه‌ ده‌رچوون و حه‌وت ده‌رده‌كه‌یان پێ‌بوو، كه‌تانی پاك و پرشنگداریان پۆشی بوو، چه‌ند پشتێنێكی زێڕینیان له‌ سنگ به‌ستبوو.</VERS>
      <VERS vnumber="5">یه‌كێك له‌ چوار بوونه‌وه‌ره‌كه‌ حه‌وت جامی زێڕینی دایه‌ حه‌وت فریشته‌كه‌ و پڕبوون له‌ تووڕه‌یی خودا، ئه‌وه‌ی تاهه‌تایه‌ زیندووه‌.</VERS>
      <VERS vnumber="6">په‌رستگاكه‌ش پڕبوو له‌ دووكه‌ڵ به‌ شكۆی و هێزی خودا و كه‌س نه‌یتوانی بچێته‌ ناو په‌رستگاكه‌، تاكو حه‌وت ده‌رده‌كه‌ی حه‌وت فریشته‌كه‌ ته‌واو نه‌بوون.  </VERS>
      <VERS vnumber="8">
          ئینجا له‌ په‌رستگاكه‌وه‌ گوێم له‌ ده‌نگێكی به‌رز بوو به‌ حه‌وت فریشته‌كه‌ی ده‌فه‌رموو: (بڕۆن حه‌وت جامه‌كه‌ی تووڕه‌یی خودا به‌سه‌ر زه‌وی‌دا بڕێژن.)</VERS>
    </CHAPTER>
    <CHAPTER cnumber="16">
      <VERS vnumber="1">
          فریشته‌ی دووه‌میش جامه‌كه‌ی خۆی ڕژانده‌ سه‌ر ده‌ریا و وه‌ك خوێنی مردووی لێ‌هات، هه‌موو زینده‌وه‌رێكی ناو ده‌ریا مرد.  </VERS>
      <VERS vnumber="2">
          فریشته‌ی سێیه‌م جامه‌كه‌ی خۆی ڕژانده‌ سه‌ر ڕووبار و كانیاوه‌كان، بووه‌ خوێن.</VERS>
      <VERS vnumber="3">گوێم له‌ فریشته‌ی ئاوه‌كان بوو ده‌یووت:  (تۆ دادپه‌روه‌ریت، ئه‌ی ئه‌وه‌ی هه‌یه‌ و هه‌بووه‌، پیرۆزه‌كه‌،چونكه‌ ئاوا حوكمت داوه‌،</VERS>
      <VERS vnumber="4">چونكه‌ خوێنی پێغه‌مبه‌ران و پیرۆزكراوانیان ڕشت،تۆش خوێنت پێ‌دان بیخۆنه‌وه‌، چونكه‌ شایانی ئه‌وه‌ن.)</VERS>
      <VERS vnumber="5">گوێم له‌ قوربانگاكه‌ بوو ده‌یووت:  (به‌ڵێ ئه‌ی خوداوه‌ند، خودای هه‌ره‌ به‌ توانا،حوكمه‌كانت ڕاست و دادپه‌روه‌رن.) </VERS>
      <VERS vnumber="6">
          فریشته‌ی چواره‌م جامه‌كه‌ی خۆی ڕژانده‌ سه‌ر خۆر و پێی درابوو خه‌ڵكی به‌ ئاگر بسووتێنێت.</VERS>
      <VERS vnumber="7">خه‌ڵك به‌ گه‌رمایه‌كی گه‌وره‌ سووتان، كفریان به‌ ناوی خودا كرد، ئه‌وه‌ی ده‌سه‌ڵاتی به‌سه‌ر ئه‌م ده‌ردانه‌دا هه‌یه‌، به‌ڵكو تۆبه‌یان نه‌كرد تاكو شكۆداری بكه‌ن.  </VERS>
      <VERS vnumber="8">
          فریشته‌ی پێنجه‌م جامه‌كه‌ی ڕژانده‌ سه‌ر ته‌ختی دڕنده‌كه‌، شانشینه‌كه‌ی تاریك بوو، له‌تاو ئازار زمانی خۆیان ده‌گه‌ست.</VERS>
      <VERS vnumber="9">له‌تاو ئازار و برینیان كفریان به‌ خودای ئاسمان كرد و تۆبه‌یان له‌ كرده‌وه‌كانیان نه‌كرد.  </VERS>
      <VERS vnumber="10">
          فریشته‌ی شه‌شه‌م جامه‌كه‌ی ڕژانده‌ سه‌ر ڕووباری گه‌وره‌، فوڕات، له‌ ئه‌نجام‌دا ئاوه‌كه‌ی وشكی كرد، تاكو ڕێگای پاشاكانی ڕۆژهه‌ڵات خۆش بكات.</VERS>
      <VERS vnumber="11">ئینجا سێ ڕۆحی‌پیسی وه‌ك بۆقم بینی له‌ ده‌می ئه‌ژدیهاكه‌ و ده‌می دڕنده‌كه‌ و ده‌می پێغه‌مبه‌ره‌ درۆزنه‌كه‌ ده‌هاتن.</VERS>
      <VERS vnumber="12">چونكه‌ ڕۆحی شه‌یتانین نیشانه‌ ده‌كه‌ن، ده‌چنه‌ لای پاشاكانی هه‌موو جیهان، تاكو بۆ جه‌نگ كۆیان بكه‌نه‌وه‌ له‌و ڕۆژه‌ گه‌وره‌یه‌ی خودای هه‌ره‌ به‌ توانا.  </VERS>
      <VERS vnumber="13">
          (ئه‌وه‌تا وه‌ك دزێك دێم! خۆزگه‌ ده‌خوازرێ به‌وه‌ی شه‌واره‌ ده‌گرێت و جل‌وبه‌رگه‌كانی ده‌پارێزێت، نه‌وه‌ك ئابڕووی ببینرێت و به‌ ڕووتی بڕوات.)  </VERS>
      <VERS vnumber="14">
          ئیتر له‌ شوێنێك‌دا كۆی كردنه‌وه‌ به‌ عیبری پێی ده‌ووترێ (هارمه‌گیدۆن).  </VERS>
      <VERS vnumber="15">
          فریشته‌ی حه‌وته‌م جامه‌كه‌ی خۆی ڕژانده‌ سه‌ر هه‌وا، ده‌نگێكی به‌رز له‌ په‌رستگاكه‌ و له‌ ته‌خته‌كه‌وه‌ هات، وتی: (هاته‌ دی!)</VERS>
      <VERS vnumber="16">پاشان بروسك و ده‌نگه‌ده‌نگ و گه‌واره‌ په‌یدابوو و بوومه‌له‌رزه‌یه‌كی گه‌وره‌ ڕووی‌دا، ته‌نانه‌ت له‌وه‌ته‌ی خه‌ڵك له‌سه‌ر زه‌وین شتی وا ڕووی نه‌داوه‌، بوومه‌له‌رزه‌كه‌ زۆر به‌هێز بوو.</VERS>
      <VERS vnumber="17">شاره‌ گه‌وره‌كه‌ بووه‌ سێ به‌ش، شاره‌كانی نه‌ته‌وه‌كانیش كه‌وتن. خوداش بابلی گه‌وره‌ی به‌بیرهاته‌وه‌ تاكو جامی شه‌رابی تووڕه‌یی هه‌ڵچووی خۆی بداتێ.</VERS>
      <VERS vnumber="18">هه‌موو دوورگه‌كان ڕایانكرد و چیاكان نه‌دۆزرانه‌وه‌.</VERS>
      <VERS vnumber="19">ته‌رزه‌یه‌كی گه‌وره‌ كه‌ قورساییه‌كه‌ی یه‌ك تالنت ده‌بوو له‌ ئاسمانه‌وه‌ به‌سه‌ر خه‌ڵكی دا باری، له‌تاو لێدانی ته‌رزه‌كه‌ كفریان به‌ خودا كرد، چونكه‌ لێدانه‌كه‌ی زۆر گه‌وره‌ بوو.  </VERS>
      <VERS vnumber="21">
          ئینجا یه‌كێك له‌و حه‌وت فریشته‌یه‌ی حه‌وت جامه‌كه‌یان پێ‌بوو پێی‌ووتم: (وه‌ره‌ با سزای داوێنپیسه‌ گه‌وره‌كه‌ت پیشان بده‌م كه‌ له‌سه‌ر ئاوه‌ زۆره‌كان دانیشتووه‌.</VERS>
    </CHAPTER>
    <CHAPTER cnumber="17">
      <VERS vnumber="1">
          ئه‌ویش له‌ ڕۆحه‌كه‌دا بردمییه‌ چۆڵه‌وانی، بینیم ژنێك له‌سه‌ر دڕنده‌یه‌كی قرمزی دانیشتووه‌ كه‌ به‌ ناوی كفر داپۆشرابوو، دڕنده‌كه‌ حه‌وت سه‌ر و ده‌ قۆچی هه‌بوو.</VERS>
      <VERS vnumber="2">ژنه‌كه‌ ئه‌رخه‌وانی و قرمزی پۆشرا بوو، به‌ زێڕ و به‌ردی گرانبه‌ها و مرواری ڕازابۆوه‌، جامێكی زێڕینی به‌ده‌سته‌وه‌ بوو، پڕ له‌ قێز و گڵاوی داوێنپیسییه‌كه‌ی.</VERS>
      <VERS vnumber="3">له‌سه‌ر ناوچه‌وانیشی ناوێك نووسرابوو:  (نهێنی، بابلی گه‌وره‌،دایكی داوێنپیسان و قێزه‌وه‌نانی زه‌وی.) </VERS>
      <VERS vnumber="4">
          هه‌روه‌ها بینیم كه‌ ژنه‌كه‌ به‌ خوێنی پیرۆزكراوان و خوێنی شه‌هیدانی عیسا سه‌رخۆش ببوو. به‌ بینینی زۆر سه‌رسام بووم.  </VERS>
      <VERS vnumber="5">
          فریشته‌كه‌ پێی‌ووتم: (بۆ سه‌رسام بوویت؟ نهێنی ژنه‌كه‌ و ئه‌و دڕنده‌یه‌ی هه‌ڵیگرتووه‌ پێت ده‌ڵێم كه‌ حه‌وت سه‌ر و ده‌ قۆچی هه‌یه‌.</VERS>
      <VERS vnumber="6">ئه‌و دڕنده‌یه‌ی بینیت هه‌بووه‌ و ئێستا نییه‌، خه‌ریكه‌ له‌ بیری بێ‌بن ده‌رده‌چێت و بۆ له‌ناوچوون ده‌ڕوات. دانیشتووانی زه‌وی، ئه‌وانه‌ی له‌ دامه‌زراندنی جیهانه‌وه‌ ناویان له‌ په‌ڕتووكی ژیان‌دا نه‌نووسراوه‌، سه‌رسامیان ده‌كات كه‌ ده‌بینن دڕنده‌كه‌ هه‌بووه‌ و ئێستا نییه‌ كه‌ دێته‌وه‌ش.  </VERS>
      <VERS vnumber="7">
          ئه‌مه‌ بانگه‌وازه‌ بۆ مێشكی دانا: حه‌وت سه‌ره‌كه‌ حه‌وت گردن كه‌ ژنه‌كه‌ له‌سه‌ریان دانیشتووه‌،</VERS>
      <VERS vnumber="8">حه‌وت پاشاكه‌ش، پێنجیان كه‌وتن و یه‌كێكیان هه‌یه‌ و ئه‌وی دیكه‌ هێشتا نه‌هاتووه‌، كاتێكیش دێت پێویسته‌ كه‌مێك بمێنێته‌وه‌.</VERS>
      <VERS vnumber="9">ئه‌و دڕنده‌یه‌ی هه‌بووه‌ و ئێستا نییه‌ هه‌شته‌مینه‌، به‌ڵام له‌ حه‌وته‌كه‌یه‌ و بۆ له‌ناوچوون ده‌ڕوات.</VERS>
      <VERS vnumber="10">ئه‌و ده‌ قۆچه‌ی بینیت ده‌ پاشان، هێشتا شانشینیان وه‌رنه‌گرتووه‌، به‌ڵام بۆ ماوه‌ی یه‌ك كاتژمێر له‌گه‌ڵ دڕنده‌كه‌ وه‌كو پاشا ده‌سه‌ڵات وه‌رده‌گرن.</VERS>
      <VERS vnumber="11">ئه‌وانه‌ یه‌ك مه‌به‌ستیان هه‌یه‌، هێز و ده‌سه‌ڵاتی خۆیان ده‌ده‌نه‌ دڕنده‌كه‌.</VERS>
      <VERS vnumber="12">ئه‌وانه‌ له‌گه‌ڵ به‌رخه‌كه‌ ده‌جه‌نگێن و به‌رخه‌كه‌ ده‌یانبه‌زێنێت، چونكه‌ گه‌وره‌ی گه‌ورانه‌ و پاشای پاشاكانه‌، ئه‌وانه‌ی له‌گه‌ڵی‌دان بانگكراو و بژارده‌ و دڵسۆزن.  </VERS>
      <VERS vnumber="13">
          ئینجا پێی‌ووتم: (ئه‌و ئاوانه‌ی بینیت، كه‌ داوێنپیسه‌كه‌ له‌وێ دانیشتووه‌، گه‌ل و خه‌ڵك و نه‌ته‌وه‌ و زمانن.</VERS>
      <VERS vnumber="14">ده‌ قۆچه‌كه‌ و دڕنده‌كه‌ی كه‌وا بینیت، ڕق له‌ داوێنپیسه‌كه‌ هه‌ڵده‌گرن، وێران و ڕووتی ده‌كه‌نه‌وه‌، گۆشته‌كه‌ی ده‌خۆن و به‌ ئاگر ده‌یسووتێنن.</VERS>
      <VERS vnumber="15">چونكه‌ خودا خستوویه‌تییه‌ دڵیان به‌ مه‌به‌ستی بكه‌ن و ڕێك بكه‌ون، ده‌سه‌ڵاتیان بده‌نه‌ دڕنده‌كه‌، تاكو وشه‌كانی خودا بێته‌ دی.</VERS>
      <VERS vnumber="16">ئه‌و ژنه‌ی بینیشت ئه‌و شاره‌ گه‌وره‌یه‌ كه‌ ده‌سه‌ڵاتی به‌سه‌ر پاشاكانی زه‌وی‌دا هه‌یه‌.)  </VERS>
      <VERS vnumber="18">
          پاش ئه‌مه‌ فریشته‌یه‌كی دیكه‌م بینی له‌ ئاسمانه‌وه‌ ده‌هاته‌ خواره‌وه‌ و ده‌سه‌ڵاتێكی گه‌وره‌ی هه‌بوو، زه‌ویش به‌ شكۆی ئه‌و ڕووناك‌بۆوه‌.</VERS>
    </CHAPTER>
    <CHAPTER cnumber="18">
      <VERS vnumber="1">چونكه‌ هه‌موو نه‌ته‌وه‌كانله‌ شه‌رابی تووڕه‌یی داوێنپیسی ئه‌ویان خواردۆته‌وه‌.پاشاكانی زه‌وی داوێنپیسییان له‌گه‌ڵ‌دا كردووه‌،بازرگانانی زه‌ویش به‌ توانای سه‌ڵته‌نه‌تی ئه‌و ده‌وڵه‌مه‌ند بوون.) </VERS>
      <VERS vnumber="2">
          گوێم له‌ ده‌نگێكی دیكه‌ بوو له‌ ئاسمانه‌وه‌ ده‌یفه‌رموو:  (ئه‌ی گه‌لی من لێی ده‌ربچن،تاكو به‌شداری له‌ گوناهه‌كانی نه‌كه‌ن،تاكو ده‌رده‌كانی نه‌گرن.</VERS>
      <VERS vnumber="3">چونكه‌ گوناهه‌كانی تاكو ئاسمان به‌رزبوونه‌وه‌ وخوداش خراپی ئه‌وی به‌یاد هاته‌وه‌.</VERS>
      <VERS vnumber="4">سزای بده‌نه‌وه‌ وه‌ك ئه‌ویش سزای دایه‌وه‌ وبه‌گوێره‌ی كرداره‌كانی خۆی دووقاتی بده‌نه‌وه‌،له‌و جامه‌ی تیای‌دا تێكه‌ڵی كرد دووقاتی بۆ تێكه‌ڵ بكه‌نه‌وه‌.</VERS>
      <VERS vnumber="5">هێنده‌ی خۆی شكۆدار كردووه‌ و به‌ سه‌ڵته‌نه‌ت ژیاوه‌،ئازار و خه‌می بده‌نێ، چونكه‌ له‌ دڵی خۆی‌دا ده‌ڵێت:"وه‌ك شاژن دانیشتووم و بێوه‌ژن نیم،هه‌رگیز شیوه‌ن ناگێڕم."</VERS>
      <VERS vnumber="6">بۆیه‌ ده‌رده‌كانی له‌ ڕۆژێك‌دا دێن،مردن و شیوه‌ن و برسیێتی.به‌ ئاگریش ده‌سووتێت،چونكه‌ خوداوه‌ند، خودایه‌ ئه‌وه‌ی حوكمی ده‌دات، به‌هێزه‌. </VERS>
      <VERS vnumber="7">
          پاشاكانی زه‌وی، ئه‌وانه‌ی له‌گه‌ڵی‌دا داوێنپیسییان كردووه‌ و به‌ سه‌ڵته‌نه‌ت ژیاون، بۆی ده‌گریێن و شیوه‌نی بۆ ده‌گێڕن كاتێ دووكه‌ڵی سووتانه‌كه‌ی ده‌بینن.</VERS>
      <VERS vnumber="8">له‌ ترسی ئازاره‌كه‌ی له‌ دوور ده‌وه‌ستن و ده‌ڵێن:  (قوڕت به‌سه‌ر، قوڕت به‌سه‌ر، ئه‌ی شاره‌ گه‌وره‌كه‌!ئه‌ی بابل، شاره‌ به‌هێزه‌كه‌!چونكه‌ له‌ كاتژمێرێك‌دا سزادانت هات.) </VERS>
      <VERS vnumber="9">
          بازرگانانی زه‌وی ده‌گریێن و شیوه‌نی بۆ ده‌گێڕن، چونكه‌ ئیتر كه‌س شتومه‌كیان لێ ناكڕێت،</VERS>
      <VERS vnumber="10">شتومه‌كی زێڕ و زیو و به‌ردی گرانبه‌ها و مرواری، كه‌تان و ئه‌رخه‌وانی و حه‌ریر و قرمز، هه‌موو دارێكی بۆندار و هه‌موو شتێكی دروستكراو له‌ قۆچی فیل و هه‌موو قاپێك له‌ داری گرانبه‌ها، مس و ئاسن و مه‌ڕمه‌ڕ،</VERS>
      <VERS vnumber="11">دارچین و بۆن‌وبه‌رام و بخوور و موڕ و لبان، شه‌راب و ڕۆنی زه‌یتوون و ئاردی تایبه‌ت و گه‌نم، مه‌ڕوماڵات، ئه‌سپ و گالیسكه‌، له‌ش و گیانی مرۆڤ.  </VERS>
      <VERS vnumber="12">
          ده‌ڵێن: (به‌رهه‌می شه‌یدای دڵت له‌ ده‌ست چوو، هه‌موو ده‌وڵه‌مه‌ندی و سه‌ڵته‌نه‌تت لێ بڕا و ئیتر هه‌رگیز نایاندۆزیته‌وه‌.)</VERS>
      <VERS vnumber="13">بازرگانانی ئه‌م شتانه‌ كه‌ به‌هۆی ئه‌وه‌وه‌ ده‌وڵه‌مه‌ند بوون، له‌ ترسی ئازاره‌كه‌ی له‌ دوور ده‌وه‌ستن، ده‌گریێن و شیوه‌نی بۆ ده‌گێڕن و</VERS>
      <VERS vnumber="14">ده‌ڵێن:  (قوڕت به‌سه‌ر! قوڕت به‌سه‌ر، ئه‌ی شاره‌ گه‌وره‌كه‌،كه‌ به‌ كه‌تان و ئه‌رخه‌وانی و قرمز پۆشرابوویت،به‌ زێڕ و به‌ردی گرانبه‌ها و مرواری ڕازابوویته‌وه‌!</VERS>
      <VERS vnumber="15">چونكه‌ له‌ یه‌ك كاتژمێردا ده‌وڵه‌مه‌ندییه‌كی ئاوا له‌ده‌ست چوو!)  هه‌موو كه‌شتییه‌وان و گه‌شتیاران و كارمه‌ندانی كه‌شتی و هه‌موو ده‌ریاوانان، له‌ دوور وه‌ستان.</VERS>
      <VERS vnumber="16">كاتێ چاویان به‌ دووكه‌ڵی سووتانه‌كه‌ی كه‌وت هاواریان كرد و وتیان: (چ شارێك وه‌كو شاره‌ گه‌وره‌كه‌یه‌؟!)</VERS>
      <VERS vnumber="17">خۆڵیان به‌سه‌ری خۆیان‌دا ده‌كرد، به‌ گریان و شیوه‌نه‌وه‌ هاواریان كرد و وتیان:  (قوڕت به‌سه‌ر! قوڕت به‌سه‌ر، ئه‌ی شاره‌ گه‌وره‌كه‌!ئه‌وه‌ی هه‌موو خاوه‌ن كه‌شتی ده‌ریا له‌ سامانه‌كه‌ی ده‌وڵه‌مه‌ند بوون!چونكه‌ له‌ كاتژمێرێك‌دا به‌ فیڕۆ چوو!</VERS>
      <VERS vnumber="18">ئه‌ی ئاسمان و پیرۆزكراوان و نێردراوان و پێغه‌مبه‌ران پێی دڵشاد بن!چونكه‌ خودا له‌ به‌رژه‌وه‌ندی ئێوه‌ حوكمی ئه‌وی دا.) </VERS>
      <VERS vnumber="19">
          ئینجا فریشته‌یه‌كی به‌هێز به‌ردێكی هه‌ڵگرت، وه‌ك به‌ردی ئاش گه‌وره‌ بوو، فڕێی‌دایه‌ ده‌ریا و وتی:  (ئاوا به‌ توندی شاری بابلی گه‌وره‌ فڕێده‌درێت،هه‌رگیز نادۆزرێته‌وه‌.</VERS>
      <VERS vnumber="20">ئیتر ده‌نگی ژه‌نیارانی قیساره‌ و مۆسیقا و شمشاڵ و كه‌ڕه‌ناتیای‌دا نابیسترێت.هه‌رگیز وه‌ستای هیچ پیشه‌یه‌كیش له‌ تۆدا نادۆزرێته‌وه‌،ده‌نگی ئاش له‌ تۆدا نابیسترێت.</VERS>
      <VERS vnumber="21">هیچ چرایه‌ك تیای‌دا هه‌ڵناكرێت،ئیتر ده‌نگی بووك و زاوا تیای‌دا نابیسترێت.چونكه‌ بازرگانه‌كانت گه‌وره‌ی زه‌وی بوون وهه‌موو نه‌ته‌وه‌كان به‌ جادووگه‌ری تۆ گومڕابوون.</VERS>
      <VERS vnumber="22">تیای‌دا خوێنی پێغه‌مبه‌ران و پیرۆزكراوان وهه‌موو ئه‌وانه‌ی له‌سه‌ر زه‌وی‌دا كوژران دۆزراونه‌ته‌وه‌.) </VERS>
      <VERS vnumber="24">
          پاش ئه‌مه‌ گوێم له‌ ده‌نگێك بوو وه‌ك حه‌شاماتێكی گه‌وره‌ له‌ ئاسمان ده‌یووت:  (هه‌لیلویا!ڕزگاری و شكۆ و هێز بۆ خودامانه‌،</VERS>
    </CHAPTER>
    <CHAPTER cnumber="19">
      <VERS vnumber="1">دووباره‌ وتیانه‌وه‌:  (هه‌لیلویا!دووكه‌ڵه‌كه‌ی بۆ تاهه‌تایه‌ به‌رز ده‌بێته‌وه‌.) </VERS>
      <VERS vnumber="2">
          بیست و چوار پیره‌كه‌ و چوار بوونه‌وه‌ره‌كه‌ كه‌وتن و بۆ خودای دانیشتووی سه‌ر ته‌خت كڕنۆشیان برد، وتیان:  (ئامین. هه‌لیلویا!) </VERS>
      <VERS vnumber="3">
          ده‌نگێك له‌ ته‌خته‌كه‌وه‌ ده‌رچوو، ده‌یفه‌رموو:  (ستایشی خودامان بكه‌ن ئه‌ی هه‌موو به‌نده‌كانی،ئه‌وانه‌ی لێی ده‌ترسن، گه‌وره‌ و بچووك.) </VERS>
      <VERS vnumber="4">
          پاشان گوێم له‌ ده‌نگێك بوو وه‌ك ده‌نگی حه‌شاماتێك و وه‌ك خوڕه‌ی ئاوێكی زۆر و وه‌ك ده‌نگی هه‌وره‌تریشقه‌ی به‌هێز بوو، ده‌یووت:  (هه‌لیلویا!خودای په‌روه‌ردگارمان هه‌ره‌ به‌ توانایه‌، حوكمڕانی كرد.</VERS>
      <VERS vnumber="5">با دڵخۆش و شاد بین، شكۆداری بكه‌ین،چونكه‌ زه‌ماوه‌ندی به‌رخه‌كه‌ هاتووه‌ وبووكه‌كه‌ی خۆی ئاماده‌ كردووه‌.</VERS>
      <VERS vnumber="6">كراسێكی كه‌تانی پاك و پرشنگداری درابووێ له‌به‌ری بكات.)  ئه‌م كه‌تانه‌ش دادپه‌روه‌رییه‌كانی پیرۆزكراوانه‌.  </VERS>
      <VERS vnumber="7">
          پێی‌ووتم: (بنووسه‌، خۆزگه‌ ده‌خوازرێ به‌وانه‌ی بۆ خوانی زه‌ماوه‌ندی به‌رخه‌كه‌ بانگكراون!) هه‌روه‌ها پێی‌ووتم: (ئه‌مانه‌ وشه‌ ڕاسته‌كانی خودان.)  </VERS>
      <VERS vnumber="8">
          كه‌وتمه‌ به‌رپێی تاكو كڕنۆشی بۆ ببه‌م. به‌ڵام پێی‌ووتم: (وا مه‌كه‌! منیش له‌گه‌ڵ تۆ و خوشكان و برایانت به‌نده‌ی هاوكارم، ئه‌وانه‌ی پابه‌ندن به‌ شایه‌تییان بۆ عیسا. كڕنۆش بۆ خودا ببه‌! چونكه‌ شایه‌تی عیسا ڕۆحی پێشبینییه‌.)  </VERS>
      <VERS vnumber="9">
          پاشان ئاسمانم به‌ كراوه‌یی بینی، ئه‌سپێكی سپیم بینی و سواره‌كه‌ی به‌ (دڵسۆز) و (ڕاستگۆ) ناوده‌برا. به‌ دادپه‌روه‌ری حوكم ده‌دات و ده‌جه‌نگێت.</VERS>
      <VERS vnumber="10">چاوه‌كانی وه‌ك گڕی ئاگر وابوون و ژماره‌یه‌كی زۆر تاجی به‌ سه‌ره‌وه‌بوو، ناوێكی نووسراوی هه‌یه‌، خۆی نه‌بێت كه‌س نایزانێت.</VERS>
      <VERS vnumber="11">كه‌وایه‌كی له‌ خوێن هه‌ڵكێشراوی له‌به‌ربوو، ئه‌و ناوه‌ی پێی بانگ ده‌كرێ (وشه‌ی خودا)یه‌.</VERS>
      <VERS vnumber="12">سه‌ربازیش له‌ ئاسمان‌دا به‌ سواری ئه‌سپی سپی شوێنی ده‌كه‌وتن و كه‌تانی سپی پاكیان له‌به‌ردا بوو.</VERS>
      <VERS vnumber="13">له‌ ده‌میه‌وه‌ شمشێرێكی تیژ ده‌رده‌چوو، تاكو پێی له‌ نه‌ته‌وه‌كان بدات. {به‌ گۆپاڵێكی ئاسنین شوانه‌تییان ده‌كات.} گوشه‌ری شه‌رابی تووڕه‌یی هه‌ڵچووی خودای هه‌ره‌ به‌ توانا ده‌گوشێت.</VERS>
      <VERS vnumber="14">ناوێكی هه‌یه‌ له‌سه‌ر كه‌وا و ڕانی نووسراوه‌: </VERS>
      <VERS vnumber="15">
          فریشته‌یه‌كی دیكه‌م بینی له‌به‌ر خۆردا ڕاوه‌ستابوو، به‌ ده‌نگێكی به‌رز هاواری له‌ هه‌موو باڵنده‌ فڕیوه‌كانی ناوه‌ڕاستی ئاسمان كرد و وتی: (وه‌رن كۆببنه‌وه‌، بۆ شێوی گه‌وره‌ كه‌ هی خودایه‌،</VERS>
      <VERS vnumber="16">تاكو گۆشتی پاشاكان و گۆشتی سوپاسالاره‌كان و گوشتی به‌هێزان، گۆشتی ئه‌سپه‌كان و سواره‌كانیان، گۆشتی هه‌مووان، ئازاد و كۆیله‌، گه‌وره‌ و بچووك بخۆن.)  </VERS>
      <VERS vnumber="17">
          هه‌روه‌ها دڕنده‌كه‌ و پاشاكانی زه‌وی و سه‌ربازه‌كانیانم بینی كۆببوونه‌وه‌، تاكو دژی سواره‌كه‌ و سه‌ربازانی بجه‌نگن.</VERS>
      <VERS vnumber="18">دڕنده‌كه‌ و پێغه‌مبه‌ره‌ درۆزنه‌كه‌ی یاوه‌ری ده‌ستگیر كران، ئه‌وه‌ی نیشانه‌ی له‌ پێناوی كرد و به‌هۆیه‌وه‌ ئه‌وانه‌ی چه‌واشه‌ كرد كه‌ نیشانه‌ی دڕنده‌كه‌یان وه‌رگرت و ئه‌وانه‌ی كڕنۆشیان بۆ وێنه‌كه‌ی برد. هه‌ردووكیان به‌ زیندوویی فڕێدرانه‌ ده‌ریاچه‌ی ئاگر، كه‌وا به‌ گۆگرد داگیرساوه‌.</VERS>
      <VERS vnumber="19">پاشماوه‌كه‌ به‌ شمشێری سواره‌كه‌ كوژران كه‌ له‌ ده‌میه‌وه‌ ده‌رده‌چوو، هه‌موو باڵنده‌كان له‌ گۆشته‌كانیان تێربوون.  </VERS>
      <VERS vnumber="21">
          فریشته‌یه‌كم بینی له‌ ئاسمانه‌وه‌ داده‌به‌زی و كلیلی بیری بێ‌بنی پێ‌بوو، زنجیرێكی گه‌وره‌شی به‌ده‌سته‌وه‌ بوو.</VERS>
    </CHAPTER>
    <CHAPTER cnumber="20">
      <VERS vnumber="1">فڕێی‌دایه‌ بیری بێ‌بن و ده‌رگای له‌سه‌ر داخست و مۆرێكی لێدا، تاكو ئیتر نه‌ته‌وه‌كان چه‌واشه‌ نه‌كات، تاكو هه‌زار ساڵه‌كه‌ ته‌واو ده‌بێت. پاش ئه‌مه‌ ده‌بێت بۆ ماوه‌یه‌كی كه‌م ئازاد بكرێت.  </VERS>
      <VERS vnumber="2">
          چه‌ند ته‌ختێكم بینی و ئه‌وانه‌ی له‌سه‌ری دانیشتن ده‌سه‌ڵاتی حوكمدانیان درایێ. هه‌روه‌ها گیانی ئه‌وانه‌م بینی كه‌ له‌به‌ر شایه‌تی عیسا و له‌به‌ر وشه‌ی خودا سه‌ربڕابوون، ئه‌وانه‌ كڕنۆشیان بۆ دڕنده‌كه‌ و وێنه‌كه‌ی نه‌بردبوو، نیشانه‌ی نێوچه‌وان و سه‌ر ده‌ستیان وه‌رنه‌گرتبوو. جا زیندووبوونه‌وه‌ و هه‌زار ساڵ له‌گه‌ڵ مه‌سیح‌دا حوكمڕانییان كرد.</VERS>
      <VERS vnumber="3">به‌ڵام مردووه‌كانی دیكه‌ تاكو هه‌زار ساڵه‌كه‌ ته‌واو بوو بۆ ژیان نه‌گه‌ڕانه‌وه‌. ئه‌مه‌ هه‌ڵستانه‌وه‌ی یه‌كه‌مه‌.</VERS>
      <VERS vnumber="4">ئه‌وه‌ی له‌ هه‌ڵستانه‌وه‌ی یه‌كه‌م‌دا به‌شی هه‌بێت به‌ره‌كه‌تداره‌ و پیرۆزه‌. ئه‌وانه‌ مردنی دووه‌م ده‌سه‌ڵاتی به‌سه‌ریان‌دا نییه‌، به‌ڵكو ده‌بنه‌ كاهینی خودا و مه‌سیح، هه‌زار ساڵ له‌گه‌ڵی‌دا حوكمڕانی ده‌كه‌ن.  </VERS>
      <VERS vnumber="5">
          كاتێ هه‌زار ساڵه‌كه‌ ته‌واو ده‌بێت شه‌یتان له‌ به‌ندیخانه‌ ئازاد ده‌كرێت.</VERS>
      <VERS vnumber="6">ده‌رده‌چێت تاكو نه‌ته‌وه‌كانی چوارگۆشه‌ی زه‌وی چه‌واشه‌ بكات، گۆگ و ماگۆگ، تاكو بۆ جه‌نگ كۆیان بكاته‌وه‌، ئه‌وانه‌ی ژماره‌یان وه‌ك لمی ده‌ریایه‌.</VERS>
      <VERS vnumber="7">سه‌ركه‌وتنه‌ سه‌ر پانتایی زه‌وی، ئۆردوگای پیرۆزكراوان، شاره‌ خۆشه‌ویسته‌كه‌یان گه‌مارۆ دا، جا ئاگرێك له‌ ئاسمانه‌وه‌ هاته‌ خواره‌وه‌ و خواردیانی.</VERS>
      <VERS vnumber="8">ئه‌و ئیبلیسه‌ی چه‌واشه‌ی ده‌كردن فڕێدرایه‌ ده‌ریاچه‌ی ئاگر و گۆگرد، كه‌ دڕنده‌كه‌ و پێغه‌مبه‌ره‌ درۆزنه‌كه‌ی لێیه‌. شه‌و و ڕۆژ تاهه‌تایه‌ ئازار ده‌درێن.  </VERS>
      <VERS vnumber="9">
          پاشان ته‌ختێكی گه‌وره‌ی سپیم بینی و ئه‌وه‌ی له‌سه‌ری دانیشتبوو. ئاسمان و زه‌وی له‌به‌ر ڕووی هه‌ڵاتبوون، هیچ شوێنیان نه‌دۆزرایه‌وه‌.</VERS>
      <VERS vnumber="10">مردووه‌كانم بینی به‌ گه‌وره‌ و بچووكه‌وه‌ له‌به‌رده‌م ته‌خته‌كه‌ ڕاوه‌ستابوون و په‌ڕتووكه‌كان كرانه‌وه‌. په‌ڕتووكێكی دیكه‌ش كه‌ په‌ڕتووكی ژیانه‌ كرابۆوه‌. مردووه‌كان به‌گوێره‌ی كرده‌وه‌كانیان به‌وه‌ی له‌ په‌ڕتووكه‌كان نووسراوه‌ حوكم دران.</VERS>
      <VERS vnumber="11">ده‌ریاش مردووه‌كانی ناوخۆی ڕاده‌ست‌كرد، هه‌روه‌ها مردن و جیهانی مردووان مردووه‌كانی خۆیان دایه‌ده‌ست و هه‌ریه‌كه‌ و به‌گوێره‌ی كرده‌وه‌كانی حوكم درا.</VERS>
      <VERS vnumber="12">مردن و جیهانی مردووان فڕێدرانه‌ ده‌ریاچه‌ی ئاگره‌كه‌وه‌. ئه‌م ده‌ریاچه‌ی ئاگره‌ مردنی دووه‌مه‌.</VERS>
      <VERS vnumber="13">هه‌ر كه‌سێك ناوی له‌ په‌ڕتووكی ژیان‌دا نه‌دۆزرایه‌وه‌ نووسرابێت، فڕێدرایه‌ ده‌ریاچه‌ی ئاگره‌كه‌.  </VERS>
      <VERS vnumber="15">
          پاشان ئاسمانێكی نوێ و زه‌وییه‌كی نوێم بینی، چونكه‌ ئاسمانی یه‌كه‌م و زه‌وی یه‌كه‌م به‌سه‌رچوون، ئیتر ده‌ریاش نه‌ما.</VERS>
    </CHAPTER>
    <CHAPTER cnumber="21">
      <VERS vnumber="1">گوێم له‌ ده‌نگێكی گه‌وره‌ بوو له‌ ته‌خته‌كه‌وه‌ فه‌رمووی: (ئه‌وه‌تا نشینگه‌ی خودا له‌گه‌ڵ خه‌ڵك، ئه‌ویش له‌گه‌ڵیان نیشته‌جێ ده‌بێت. ئه‌وانیش ده‌بنه‌ گه‌لی ئه‌و، خودا خۆی له‌گه‌ڵیان دایه‌ و ده‌بێته‌ خودایان.</VERS>
      <VERS vnumber="2">ئه‌ویش هه‌موو فرمێسكێكی چاویان ده‌سڕێته‌وه‌، ئیتر مردن نابێت، شیوه‌ن و هاوار و ئازار نامێنن، چونكه‌ شته‌كانی پێشوو به‌سه‌رچوون.)  </VERS>
      <VERS vnumber="3">
          دانیشتووی سه‌ر ته‌خته‌كه‌ فه‌رمووی: (ئه‌وه‌تا هه‌موو شتێك نوێ ده‌كه‌مه‌وه‌.) هه‌روه‌ها ده‌فه‌رمووێ: (بنووسه‌، چونكه‌ ئه‌م وتانه‌ متمانه‌دار و ڕاستن.)</VERS>
      <VERS vnumber="4">پاشان پێی فه‌رمووم: (ئه‌وا هاته‌ دی. من ئه‌لف و یێم، سه‌ره‌تا و كۆتاییم. له‌ كانی ئاوی ژیان به‌خۆڕایی ده‌ده‌مه‌ تینوو.</VERS>
      <VERS vnumber="5">ئه‌وه‌ی سه‌ربكه‌وێت ئه‌وانه‌ی به‌ میرات بۆ ده‌مێنێته‌وه‌، ده‌بمه‌ خودای و ئه‌ویش ده‌بێته‌ كوڕم.</VERS>
      <VERS vnumber="6">به‌ڵام ترسنۆكه‌كان و بێ‌باوه‌ڕان و قێزه‌وه‌نان، بكوژان و داوێنپیسان و جادووگه‌ران، بت‌په‌رستان و هه‌موو درۆزنان، به‌شیان له‌ ده‌ریاچه‌ی به‌ ئاگر و گۆگرد داگیرساوه‌ كه‌ مردنی دووه‌مه‌.)  </VERS>
      <VERS vnumber="7">
          پاشان یه‌كێك له‌و حه‌وت فریشته‌یه‌ی حه‌وت جامه‌كه‌یان پێیه‌ كه‌ به‌ دوایین حه‌وت ده‌رده‌كه‌ پڕكراون، له‌گه‌ڵم دوا، وتی: (وه‌ره‌ بووكه‌كه‌ت پیشان ده‌ده‌م، ژنی به‌رخه‌كه‌.)</VERS>
      <VERS vnumber="8">به‌ ڕۆحه‌كه‌ بردمی بۆ چیایه‌كی گه‌وره‌ و به‌رز، ئۆرشه‌لیمی شاره‌ پیرۆزه‌كه‌ی پیشاندام، له‌ ئاسمانه‌وه‌ له‌لایه‌ن خودا ده‌هاته‌ خواره‌وه‌.</VERS>
      <VERS vnumber="9">شكۆی خودای هه‌بوو، دره‌وشانه‌وه‌ی وه‌ك گرانبه‌هاترین به‌رد، وه‌ك یه‌شب، ڕوون وه‌ك كریستاڵ.</VERS>
      <VERS vnumber="10">شووره‌یه‌كی گه‌وره‌ و به‌رز و دوازده‌ ده‌رگای هه‌بوو، له‌سه‌ر ده‌رگاكان دوازده‌ فریشته‌ هه‌بوون، ناوی دوازده‌ هۆزه‌كه‌ی كوڕانی ئیسرائیل له‌سه‌ر ده‌رگاكان نووسرابوون.</VERS>
      <VERS vnumber="11">له‌ ڕۆژهه‌ڵاته‌وه‌ سێ ده‌رگا هه‌بوون، له‌ باكووره‌وه‌ سێ ده‌رگا، له‌ باشووره‌وه‌ سێ ده‌رگا، له‌ ڕۆژئاواوه‌ سێ ده‌رگا.</VERS>
      <VERS vnumber="12">شووره‌ی شاره‌كه‌ دوازده‌ بناغه‌ی هه‌بوو، دوازده‌ ناو له‌ سه‌ریان هه‌بوو، ناوی دوازده‌ نێردراوه‌كه‌ی به‌رخه‌كه‌.  </VERS>
      <VERS vnumber="13">
          ئه‌و فریشته‌یه‌ی له‌گه‌ڵم ده‌دووا دارێكی پێوانه‌ی زێڕینی پێ‌بوو، تاكو شاره‌كه‌ و ده‌رگاكانی و شووره‌كه‌ی بپێوێت.</VERS>
      <VERS vnumber="14">شاره‌كه‌ به‌ چوار گۆشه‌یی دانرابوو، درێژییه‌كه‌ی هێنده‌ی پانییه‌كه‌ی بوو. شاره‌كه‌ی به‌ داره‌كه‌ پێوا، دوازده‌ هه‌زار ستادیا بوو، درێژی و پانی و به‌رزییه‌كه‌ی یه‌كسان بوون.</VERS>
      <VERS vnumber="15">شووره‌كه‌شی پێوا، سه‌د و چل و چوار باڵ بوو به‌ باڵی مرۆڤ كه‌ فریشته‌كه‌ به‌كاری ده‌هێنا.</VERS>
      <VERS vnumber="16">بینای شووره‌كه‌ له‌ یه‌شب بوو، شاره‌كه‌ش له‌ زێڕی ساف بوو، وه‌ك شووشه‌ی ساف.</VERS>
      <VERS vnumber="17">بناغه‌كانی شووره‌ی شاره‌كه‌ به‌ هه‌موو به‌ردێكی گرانبه‌ها ڕازاندرابۆوه‌. بناغه‌ی یه‌كه‌م یه‌شب، دووه‌م یاقووتی شین، سێیه‌م یاقووتی سپی، چواره‌م زمروود،</VERS>
      <VERS vnumber="18">پێنجه‌م شیلانه‌، شه‌شه‌م یاقووتی سوور، حه‌وته‌م زه‌به‌رجه‌د، هه‌شته‌م زمروودی سه‌وز، نۆیه‌م یاقووتی زه‌رد، ده‌یه‌م یاقووتی سه‌وز، یازده‌یه‌م یاقووتی زه‌عفه‌رانی، دوازده‌یه‌م جه‌مشت.</VERS>
      <VERS vnumber="19">دوازده‌ ده‌رگاكه‌ش دوازده‌ مروارین، هه‌ر ده‌رگایه‌ك له‌ یه‌ك ده‌نكه‌ مرواری بوو. شه‌قامی شاره‌كه‌ له‌ زێڕی ساف بوو وه‌ك شووشه‌ی ڕۆشن.  </VERS>
      <VERS vnumber="20">
          په‌رستگام تیای‌دا نه‌بینی، چونكه‌ خودای په‌روه‌ردگاری هه‌ره‌ به‌ توانا له‌گه‌ڵ به‌رخه‌كه‌ په‌رستگای ئه‌ون.</VERS>
      <VERS vnumber="21">شاره‌كه‌ش پێویستی به‌ خۆر و مانگ نییه‌ به‌سه‌ری‌دا بدره‌وشێنه‌وه‌، چونكه‌ شكۆی خودا ڕووناكی كردۆته‌وه‌ و به‌رخه‌كه‌ چرایه‌تی.</VERS>
      <VERS vnumber="22">نه‌ته‌وه‌كان به‌ ڕووناكییه‌كه‌ی ده‌ڕۆن و پاشاكانی زه‌وی شكۆی خۆیانی بۆ ده‌هێنن.</VERS>
      <VERS vnumber="23">ده‌رگاكانی به‌ ڕۆژ هه‌رگیز داناخرێن، چونكه‌ له‌وێ شه‌و دانایه‌ت.</VERS>
      <VERS vnumber="24">شكۆ و ڕێزی نه‌ته‌وه‌كانیشی بۆ ده‌هێنن.</VERS>
      <VERS vnumber="25">هیچ شتێكی گڵاو ناچێته‌ ناوی، نه‌ك ئه‌وانه‌ی قێزه‌وه‌نن و درۆزنن، به‌ڵكو ته‌نها ئه‌وانه‌ی كه‌ ناویان له‌ په‌ڕتووكی ژیانی به‌رخه‌كه‌دا نووسراوه‌.  </VERS>
      <VERS vnumber="27">
          پاشان فریشته‌كه‌ ڕووباری ئاوی ژیانی پیشاندام، پرشنگدار وه‌ك كریستاڵ، له‌ ته‌ختی خودا و به‌رخه‌كه‌ و</VERS>
    </CHAPTER>
    <CHAPTER cnumber="22">
      <VERS vnumber="1">ئیتر هیچ نه‌فره‌تێك نامێنێت. ته‌ختی خودا و به‌رخه‌كه‌ش له‌ناو شاره‌كه‌دا ده‌بن، به‌نده‌كانی خزمه‌تی ده‌كه‌ن و</VERS>
      <VERS vnumber="2">ڕووی ده‌بینن و ناوی له‌سه‌ر نێوچه‌وانیانه‌.</VERS>
      <VERS vnumber="3">له‌وێ شه‌و دانایه‌ت و پێویستییان به‌ چرا و ڕووناكی خۆر نابێت، چونكه‌ خوداوه‌ند، خودا به‌سه‌ریان‌دا ده‌دره‌وشێته‌وه‌ و تاهه‌تایه‌ حوكمڕانی ده‌كه‌ن.  </VERS>
      <VERS vnumber="4">
          پاشان پێی‌ووتم: (ئه‌م وتانه‌ متمانه‌دار و ڕاستن. خوداوه‌ند، خودای ڕۆحی پێغه‌مبه‌ران، فریشته‌كه‌ی خۆی نارد تاكو ئه‌و شتانه‌ پیشانی به‌نده‌كانی خۆی بدات كه‌ ده‌بێت زوو ڕووبده‌ن.  </VERS>
      <VERS vnumber="5">
          ئه‌وه‌تا به‌ په‌له‌ دێم! خۆزگه‌ ده‌خوازرێ به‌وه‌ی وشه‌كانی پێشبینی ئه‌م سیپاره‌یه‌ ده‌پارێزێت.)  </VERS>
      <VERS vnumber="6">
          من یۆحه‌نام، ئه‌وه‌ی كه‌ ئه‌م شتانه‌م بینی و بیستم. كاتێ بینیم و بیستم، كه‌وتم بۆ ئه‌وه‌ی له‌به‌رپێی ئه‌و فریشته‌یه‌ كڕنۆش ببه‌م كه‌ ئه‌م شتانه‌ی پیشانده‌دام.</VERS>
      <VERS vnumber="7">جا پێی‌ووتم: (وا مه‌كه‌! منیش وه‌ك تۆ به‌نده‌ی هاوكارتم، له‌گه‌ڵ خوشك و برا پێغه‌مبه‌ره‌كانت و ئه‌وانه‌ی وته‌كانی ئه‌م سیپاره‌یه‌ ده‌پارێزن. كڕنۆش بۆ خودا ببه‌!)  </VERS>
      <VERS vnumber="8">
          هه‌روه‌ها پێی‌ووتم: (مۆر له‌ وشه‌كانی پێشبینی ئه‌م سیپاره‌یه‌ مه‌ده‌، چونكه‌ كاته‌كه‌ نزیكه‌.</VERS>
      <VERS vnumber="9">ئه‌وه‌ی سته‌مكاره‌ با هه‌ر سته‌مكاری بكات، ئه‌وه‌ی گڵاوه‌ با هه‌ر گڵاو بێت، ئه‌وه‌ی ڕاستودروسته‌ با هه‌ر كاری ڕاستودروست بكات، ئه‌وه‌ی پیرۆزیشه‌ با هه‌ر پیرۆز بێت.  </VERS>
      <VERS vnumber="10">
          ئه‌وه‌تا به‌ په‌له‌ دێم! پاداشتی خۆم پێیه‌، تاكو پاداشتی هه‌ر كه‌سێك به‌گوێره‌ی كاره‌كه‌ی بده‌مه‌وه‌.</VERS>
      <VERS vnumber="11">من ئه‌لف و یێم، یه‌كه‌مین و دواهه‌مینم، سه‌ره‌تا و كۆتاییم.  </VERS>
      <VERS vnumber="12">
          خۆزگه‌ ده‌خوازرێ به‌وانه‌ی جله‌كانیان ده‌شۆن، تاكو مافیان له‌ دره‌ختی ژیان هه‌بێت و له‌ ده‌رگاكانه‌وه‌ بچنه‌ ناو شاره‌كه‌.</VERS>
      <VERS vnumber="13">سه‌گه‌كان و جادووگه‌ران و داوێنپیسان و بكوژان و بت‌په‌رستان و هه‌موو درۆزن و ئه‌وانه‌ی حه‌ز له‌ درۆ ده‌كه‌ن له‌ ده‌ره‌وه‌ ده‌بن.  </VERS>
      <VERS vnumber="14">
          من عیسام، فریشته‌كه‌ی خۆم نارد تاكو به‌م شتانه‌ شایه‌تی بۆ كڵێساكان بده‌م. من له‌ ڕه‌گ و نه‌وه‌ی داودم، ئه‌ستێره‌ی به‌یانی پرشنگدار.)  </VERS>
      <VERS vnumber="15">
          ڕۆح و بووك ده‌فه‌رموون: (وه‌ره‌!) ئه‌وه‌ی گوێی لێیه‌ با بڵێت: (وه‌ره‌!) ئه‌وه‌ی تینوویه‌تی با بێت، ئه‌وه‌ی ده‌یه‌وێت با به‌خۆڕایی ئاوی ژیان ببات.  </VERS>
      <VERS vnumber="16">
          شایه‌تی ده‌ده‌م بۆ هه‌موو ئه‌وانه‌ی وشه‌كانی پێشبینی ئه‌م سیپاره‌یه‌ ده‌بیستن: ئه‌گه‌ر كه‌سێك بۆ ئه‌مانه‌ زیاد بكات، خودا ئه‌و ده‌ردانه‌ی له‌سه‌ر زیاد ده‌كات كه‌ له‌م سیپاره‌یه‌دا نووسراوه‌.</VERS>
      <VERS vnumber="17">ئه‌گه‌ر كه‌سێكیش له‌ وشه‌كانی پێشبینی ئه‌م سیپاره‌یه‌ بسڕێته‌وه‌، خودا له‌ دره‌ختی ژیان و له‌ شاره‌ پیرۆزه‌كه‌ بێبه‌شی ده‌كات، ئه‌وه‌ی له‌م سیپاره‌یه‌دا نووسراوه‌.  </VERS>
      <VERS vnumber="18">
          شایه‌تی ئه‌مانه‌ ده‌فه‌رمووێ: (به‌ڵێ، به‌ په‌له‌ دێم.) </VERS>
      <VERS vnumber="19">
          نیعمه‌تی عیسای خوداوه‌ند له‌گه‌ڵ هه‌مووتان بێت. ئامین.  </VERS>
      <VERS vnumber="20">لیعازه‌ر بوو،ئێلیعازه‌ر باوكی مه‌ته‌ن بوو،مه‌ته‌ن باوكی یاقوب بوو،  یاقوب باوكی یوسفی مێردی مریه‌م بوو، ئه‌وه‌ی عیسای لێ‌بوو، كه‌ به‌ مه‌سیح ناوده‌بردرێت.   كاتێ شا هێرۆدس ئه‌مه‌ی بیست، په‌شۆكا و هه‌موو خه‌ڵكی ئۆرشه‌لیم له‌گه‌ڵی په‌شۆكان.  هه‌موو كاهینانی باڵا و مالمه‌كانی</VERS>
      <VERS vnumber="21">�یعازه‌ر بوو،ئێلیعازه‌ر باوكی مه‌ته‌ن بوو،مه‌ته‌ن باوكی یاقوب بوو،  یاقوب باوكی یوسفی مێردی مریه‌م بوو، ئه‌وه‌ی عیسای لێ‌بوو، كه‌ به‌ مه‌سیح ناوده‌بردرێت.   كاتێ شا هێرۆدس ئه‌مه‌ی بیست، په‌شۆكا و هه‌موو خه‌ڵكی ئۆرشه‌لیم له‌گه‌ڵی په‌شۆكان.  هه‌موو كاهینانی باڵا و مالمه‌كانی</VERS>
    </CHAPTER>
  </BIBLEBOOK>
</XMLBIBLE>